<?xml version="1.0" encoding="UTF-8"?>
<?xml-stylesheet type="text/xsl" href="../../../../../Applications/Oxygen%20XML%20Editor/frameworks/tei/xml/tei/stylesheet/profiles/local/html/scratch.xsl"?>
<?xml-stylesheet type="text/css" href="dark-theme.css"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Las Últimas Familias – Costumbres Araucanas: Capítulo II: Genealogías Araucanas</title>
            <author>Tomás de Guevara</author>
         </titleStmt>
         <editionStmt>
            <edition>
               <date>1913</date>
               <name>Santiago de Chile, Imprenta, Litografía i Encuadernacion «Barcelona</name>
            </edition>
         </editionStmt>
         <publicationStmt>
            <publisher/>
         </publicationStmt>
         <seriesStmt>
            <p/>
         </seriesStmt>
         <sourceDesc>
            <ab>Ethnographic texts</ab>
         </sourceDesc>
      </fileDesc>
      <encodingDesc>
         <projectDesc>
            <p> Corpus of Historical Mapudungun </p>
         </projectDesc>
         <samplingDecl>
            <p>TEXT OCR: Google Cloud Vision (using DH Dashboard, developed by Bryan Tarpley at the Center for Digital Humanities Research here at Texas A&amp;M University.) </p>
            <p>https://benmolineaux.github.io/bookshelf/</p>
         </samplingDecl>
      </encodingDesc>
      <revisionDesc>
         <listChange>
            <change>
               <p>OCR CORRECTIONS: Benjamin Molineaux</p>
               <date/>
            </change>
         </listChange>
      </revisionDesc>
   </teiHeader>
   <text>
      <body>

         
            <head xml:lang="spa">La familia de los Kolipi, por Lorenzo Koliman</head>

            <p xml:lang="arn" n="1"> Lorenzu Kolüpi ñidol lonko nefui ta kom nagpule che meu.</p>
            <p xml:lang="arn">Tremi ta Remewei ko meu Puren eŋu Lumaco ple mülelu.</p>
            <p xml:lang="arn">Kolüpi ñi chao Weichao piŋefui ka niefui ñi mapu fei meu.</p>
            <p xml:lang="arn" n="2"> Lorenzo Kolüpi futa wi tran wentru ŋefui ka llikalŋeí tañi adkintuŋeael Wirarke fui tañí werküael ka inei no rume chofülalafui.</p>
            <p xml:lang="arn" n="3"> Kewakefui futa wechafe reké ka kümeke kaawell meu.</p>
            <p xml:lang="arn">Waikitun meu itro chumafelchi ñi kauchu ŋen meu.</p>
            <p xml:lang="arn" n="4"> Itro llikanŋekefui tañi weda femkefilu che tañi kewayafiel.</p>
            <p xml:lang="arn">Laŋumkefi ta che chumŋechi ñi laŋumkefi ta ufisa.</p>
            <p xml:lang="arn">Laŋumŋefui ta che weñefe ŋen meu.</p>
            <p xml:lang="arn">Ka laŋumŋefui ta pu domo kauchu ŋen meu; kiñe rupa mai wiŋüdŋei kiñe domo ta külen kawell, tañi rumpel ŋen meu müten kiñe winka soltau Nacimiento meu mü lelu.</p>
            <p xml:lang="arn" n="5"> Niefui epu maari meli kure ka kupa nierkefui epe llayal meu.</p>
            <p xml:lang="arn" n="6"> Fentren yall niefui ta tufachi lonkó.</p>
            <p xml:lang="arn">Pu wentru piŋefui Pedro Kolipi ta unen, Koñoelef, Luis Marileo Kolüpi chiñurra ñi püñen; Lorenzo Kolüpi, Llankilef piŋelu em füta winka kewaufe. Amui ta tufeichi Peru wechan Búlnes pinechi jenelal eŋu; Kapitan, Weñache ka Toro.</p>
            <p xml:lang="arn" n="7"> Kula lonko ñiwa peñi yefiŋun ta Kolüpi yem.</p>
            <p xml:lang="arn">Doi wentru ŋelu ta Ambrosio Kolüpi piŋefui ka Pinolevi wiŋefui.</p>
            <p xml:lang="arn" n="8"> Ambrosio Pinolevi chau yefi ta futa kauchu Winka Pinolevi, Kosé Pinolevi Pu ren che, kimchilkatulu ka papiltufe. Kom kimfi Nacimiento chi pagre meu. Ka peñi niefui Maichilef füta wentru ka Trulapa inan wentruke yall meu.</p>
            <p xml:lang="arn" n="9"> Winka Pinolevi niefui teka ruka Nacimiento chi waria meu, ka fei men mülekefui.</p>
            <p xml:lang="arn" n="10"> Tufachi Winka kofier no ta kullieyu tañi inkaŋeael ta nüalu kom mapu.</p>
            <p xml:lang="arn">Feichi tripantu anüpalu ta Encol waria kulliŋefui ta Pinolevi mari kechu pesos kien meu.</p>
            <p xml:lang="arn" n="11"> Wenchu ka futa kauchu lonko itro ülmen ta kom nagpüle che, malle yefi ta Kolüpi.</p>
            <p xml:lang="arn">Lai Encol meu ka elŋei chuŋechi ñi elŋeken ta ülmen.</p>
            <p xml:lang="arn" n="12"> Tañi fentren wenüi nien meu ta Kolüpi, fei meu lle ta niei fentren pu adel; ka niefui mai soltau ñi alelkefiel ta ñidol soltau.</p>
            <p xml:lang="arn">Ka ñidol lefui ñi ülmen ŋen meu: niefui mapu Puren ka tuufui ta Encol tufeichi Reneweiko meu.</p>
            <p xml:lang="arn" n="13"> Niefui fentren auka, ka niefui nütrafe ka deuma kelu choapino.</p>
            <p xml:lang="arn">Niefui kiñe katrüntuku apulen ta plata meu.</p>
            <p xml:lang="arn">Ñi epu kure müten konfuiŋun: tu feichi unen ka ñi inan, epu muewen, Ankamilla ñi ñawe.</p>
            <p xml:lang="arn">Fei meu lle ta dullikefui chuchi ñi ayikefiel chi domo.</p>
            <p xml:lang="arn" n="14"> Cheu ñi amun, Nacimiento, Ankeles itro cheu ñi amun küme llouŋefui, chumŋechi ñi llouŋeken pu ñidol lonko.</p>
            <p xml:lang="arn" n="15"> Amukefui ta Santiao fentren puke bona eŋu.</p>
            <p xml:lang="arn">Umañkefui ta francikano ñi confentu meu ka pemekefi ta presidente Búlnes; itro weni yefi, malku kei ka eluukefuiŋu chemkun rüme.</p>
            <p xml:lang="arn" n="16"> Kolüpi niefui kenelal ñi tukun, amual Santiao meu mapuche ñi tukun yekefui: küme makuñ ka küme apon plata chilla yekefui.</p>
            <p xml:lang="arn" n="17"> Ñi oñon ta Santiao kom pu lonko amukefui tañi katrü rupuael ñi chaliafiel: Nacimiento, Encol ka ina Puren ple.</p>
            <p xml:lang="arn">Kom pu che yekefui ta yewun: achawall ka ilo.</p>
            <p xml:lang="arn">Kom pentukefi ka kiñeke ŋufimakefuiŋun tañi küme niaun. Kolüpi nütramkefui chumŋechi ni miaun ka chumŋechi ñi llouŋeken.</p>
            <p xml:lang="arn" n="18"> Kolüpi inkakefi ta koflernu, fillantu.</p>
            <p xml:lang="arn">Aukan meu nomé lafken chi winka, Kolüpi ta inkafi ta fachi mapu chi winka, ñi kimun ñi doi kümeŋen tufachi duŋu.</p>
            <p xml:lang="arn" n="19"> Feichi meu mai Kolüpi ta füta kaine yefi ta ülmen lonko Mariluan piŋelu, Mulchen ple nietu ñi mapu ka tuufui ta Weleweiko, Encol ple mai.</p>
            <p xml:lang="arn">Ka kaineyewiŋu ta Maŋin eŋu, füta lonko, ñidol külechi wenteche meu.</p>
            <p xml:lang="arn">Kaine yewiŋu tufachi epu ñidol lonko tañi malofe ŋen meu tufeichi newe ülmen ŋenochi lonko inkakefielu ta epu ñidolchi ülmen lonko.</p>
            <p xml:lang="arn" n="20"> Wechalu ta winka Chile che eŋu maloŋei ta futa lonko pepi ñi kelluŋenon meu Los Anjeles ka Concepcion chi mülechi Chile winka che.</p>
            <p xml:lang="arn">Feichi meu malokefeyu ta Lumako, Forowe che, Maŋin, wenteche ka Mariluan lelfun che.</p>
            <p xml:lang="arn">Kadiñ kizu ñi mollfüñ kütu kaineyefi.</p>
            <p xml:lang="arn" n="21"> Fei meu illkawi pu mawida meu Puren ñi ponwi meu.</p>
            <p xml:lang="arn">Kiñe winkul meu tuaíkunufi ta rüŋan meu. Fei meu</p>
            <p xml:lang="arn">malaluwi ñi pu kure enu, ñi pu yall, ñi pu kona ka ñi pu kullin.</p>
            <p xml:lang="arn">Femŋechi mai pepi maloŋelai</p>
            <p xml:lang="arn" n="22"> Feichi meu mai ñi pu che muna wedake antü rulpa kefui ta filla meu.</p>
            <p xml:lang="arn" n="23"> Deuma, chumŋechi fi weuken pu wenüi winka, Kolüpi tripai ñi illkawun.</p>
            <p xml:lang="arn">Femŋechi mai pepi wechai ka rumel maloyeniefi pu kaine.</p>
            <p xml:lang="arn" n="24"> Pu jeneral winka elukefeyu ta soltau.</p>
            <p xml:lang="arn">Femŋechi ta fentren che nierpui.</p>
            <p xml:lang="arn" n="25"> Femŋechi kom pu lonko, kaine kutü inkaeyu.</p>
            <p xml:lang="arn">Koni mai Lumako, Puren, Triwelemu, Lilpulli, Trarulemu, Weken, Encol ka Malleko,</p>
            <p xml:lang="arn" n="26"> Ñi doi kümeke inkafe ta ñi chedkui Ankamilla, triwelemu che; Marin, Trarulemu che; Ankapi, Pellomenko che; Monche Paillamilla, Vutako che; pu Kalwen pikuntu Encol waria meu anüleluche ñi mülemun iglesia; Kalvuŋir inaltu Malleko che, wente meu müleyel; Meliŋir ka inaful Malleko che, kiñe futa lonko, faston kütu nielu; Linkoŋir cheu ñi mülemun Encol ula chi che.</p>
            <p xml:lang="arn" n="27"> Kom tufachi lonko inaful Encol meu mülefuiŋun fei meu ta Encol chi che piŋeiŋun.</p>
            <p xml:lang="arn" n="28"> Kolipi itro nielai ta kon ta wechan meu, pu wenteche müten eŋu kewa kefi.</p>
            <p xml:lang="arn" n="29"> Kolipi futa newen lonko reke miaukefui müten tañi ŋien fentren waiki ka mükufe ñiwa winka soltau.</p>
            <p xml:lang="arn">30 Kewakefi chuchi ñi ayifiel ka, laŋumkefui chuchi ñi kaine trokifilu, Kiñe rupa yerpufi ta ñi peñi Lorenzo Koliman ñi amuael kiñe trawun Rapanilawe meu, cheu ñi tragumun ta Lumako Kolpi eŋu.</p>
            <p xml:lang="arn">Kaine trokifi ka tufeichi Kadiñ eŋu.</p>
            <p xml:lang="arn">Koliman kiñe kullin meu chalimefi, Kolipi duŋulafi rume ka feipifi ñi pu ke soltau tañi nentuŋeael ka ñi laŋumŋeael.</p>
            <p xml:lang="arn" n="31"> Ka kiñe rupa werkufi ñi che ñi kona eŋu Arkentinu, Kalfukura chi ñiwa meu «Salinas Grandes» tañi maloŋeael futake lonko Nawewen, Temuko che; Inal ka Nawewal, Chollcholl che ka kiñe trokiñ malofe Arkentinu meu amulu.</p>
            <p xml:lang="arn">Oñolo ta Kalfukura trafkintufi ta waiki kullin meu, ka ŋollilu eŋun feipifi tañi puke kona ka Kolipi kiñe trupefun. Fentren che lai.</p>
            <p xml:lang="arn" n="32"> Ñi ñiwa ŋen ta Kolipi ka ñi weñi yefiel ta kofiernu, fei meu lle illkaiŋun kom pu trokiñ che.</p>
            <p xml:lang="arn">Kiñe tripantu trawiŋun kom pu wenteche ka nagpule che.</p>
            <p xml:lang="arn">Kom trawiŋun.</p>
            <p xml:lang="arn">Itro laŋümafiyiñ ta Kolipi piŋun.</p>
            <p xml:lang="arn">Akui trawun wechan.</p>
            <p xml:lang="arn">Kolipi kimi em ka ñi laŋumŋeael, Fei meu lefmawi ka illkawi.</p>
            <p xml:lang="arn">Fei meu kom ñi kulliu yeŋei</p>
            <p xml:lang="arn">Akui soltau tañi kelluŋeael.</p>
            <p xml:lang="arn">Fentrentu wechai ta che.</p>
            <p xml:lang="arn">Kolipi oñoi ñi mapu ka oño ülmen patui.</p>
            <p xml:lang="arn">Ka pu soltau eŋu deumawi ta rüŋan tañi oño wechaŋenoael</p>
            <p xml:lang="arn" n="33"> Ka oño wechafi ñi pu kaine.</p>
            <p xml:lang="arn">Kiñe antü trawi Encol ple Mariluan ñi fotüm eŋu ka pur laŋümfi; Kolipi fi korru laniimti.</p>
            <p xml:lang="arn" n="34"> Ka kaine yefi ta Maŋin futa ülmen lonko wente che meu mülelu; ka tufa re felelafui tañi wechanoael ta kaine.</p>
            <p xml:lang="arn">Kizu ñi pu che toro reke kewaimekefuiŋun.</p>
            <p xml:lang="arn">Deuma lalu ta Kolipi ñi fotüm Koñoelef chiŋarfi ta Maŋin ñi wenüi; fei meu mai umañ meu trafŋei ta ina Nacimiento chi waria, pu pené ŋechi mapu meu ka ñi peñi Pedro Kolipi piŋelu, mur laŋumŋei waiki kewatun meu.</p>
            <p xml:lang="arn" n="35"> Fei meu Kolipi werkufi: «Pali afiñ tami lonko» fei meu Maŋin oñoli duŋu: «Tami motrin kalul meu motrituai tañi puke trewa».</p>
            <p xml:lang="arn" n="36"> Wewi mai Maŋin kalku. duŋu meu mai ta laŋumfi ta Kolipi.</p>
            <p xml:lang="arn">Femŋechi mai rupai: «Kiñe rupa Kolipi rupa Nacimiento meu.</p>
            <p xml:lang="arn">Kiñe kulperu meu witralerkei ta Kose Antonio Zúñiga chi oficial, Maŋin ñi küme wenüi ka pu mapuche Nekulpan piŋekefui, tañi puturpayael kiñe fasu ta awariente.</p>
            <p xml:lang="arn">Kolipi, kompañ kulen ta amufui mufuke kona eŋu ka Kuan Koliman eŋu, mai pilafui ñi putuafel tañi matu miawun meu ruka pile llemai.</p>
            <p xml:lang="arn">Zuñiga itro rupaŋe pifilu rupai, putui mai.</p>
            <p xml:lang="arn">Eluŋei ta winka lawen ñi layael mai.</p>
            <p xml:lang="arn" n="37"> Kolipi kutrani rüpü meu mai.</p>
            <p xml:lang="arn">Encol ple rupalu pepi anülai chilla meu.</p>
            <p xml:lang="arn">Puulu ruka la fempui ñi Remeweico mapu.</p>
            <p xml:lang="arn" n="38"> Kom che kimi ñi Zúñiga ŋen chi winka lawenulul ta Maŋin ñi duam.</p>
            <p xml:lang="arn">Pu domo, pu che ka pu wenüi ŋumainun tañi wenüi meu.</p>
            <p xml:lang="arn">Pu wenüi trokiñ meu kom che ŋumai tañi lan meu.</p>
            <p xml:lang="arn">Pu lonko piŋun: «Laŋumŋei füta ñiwa lonko, ŋewelayai ñi doi ñiwa ŋen tañi inkaŋeael mai».</p>
            <p xml:lang="arn" n="39"> Eluwun meu fentren che trawi, itro pepi traflai rüme futa lelfun meu.</p>
            <p xml:lang="arn">Ka trawi che Puren meu tañi kimŋeael Kolipi ñi kürün, Katrüleo ka ñi fotüm Pegro.</p>
            <p xml:lang="arn">Nacimiento chi waria meu fentren oficial tugmei</p>
            <p xml:lang="arn">Duŋui ta che: pu oficial duŋui kai ñi weñankün eŋun ñi lan meu.</p>
            <p xml:lang="arn">Pu lonko feimeu tugnolu ñi mollfüñ ayentufiŋun tañi ñiwa wechafe ŋenon ta we lonko, ka futa Lorenzo rüme ñi femŋenon.</p>
            <p xml:lang="arn" n="40"> Pegro Kolipi, unen fotüm ka lonko unen ŋen meu ñi pu peñi meu, nierkei meli kure, kiñe ñi chau ñi kure.</p>
            <p xml:lang="arn">Kuifii meu mai unen fotüm kureyefi ta ñi chau puke kure, ñi ñuke ŋenon müten.</p>
            <p xml:lang="arn">Femŋechi duŋu ta ñeñe kure piŋefui.</p>
            <p xml:lang="arn">Femŋechi mai afkelafui ta kullin, piŋekefuiŋun, femŋechi kai ta pu fotüm oñolkelafui ta kullin domó meu.</p>
            <p xml:lang="arn" n="41"> Pegro Kolipi itro fentepun ñiwa tripai; laŋumfi kiñe kure.</p>
            <p xml:lang="arn">Lalu mai lonkoŋetui ta Kuan Kolipi, kofiernu ta kullikeyu; ka laŋumŋei fentren tripantu meu ula lalu tañi chau.</p>
            <p xml:lang="arn" n="42"> Zúñiga chi komisario lai ta Jeneral Krus ñi aukan meu; laŋumŋei ñi laŋumfiel ta Kolipi ka, ñi weda wentru ŋen meu maloŋei.</p>
            <p xml:lang="arn">Kom pu trokiñ meu ta Krus ñi inkafiel.</p>
            <p xml:lang="arn">Zúñiga ta inkafi ta jeneral Fulnes.</p>
            <p xml:lang="arn">Kañete ple rupai tañi traguafiel kom pu mapuche, lafkenche muel.</p>
            <p xml:lang="arn">Pu Kolipi, Katrileo, Melin Lilpuilli che; Koliman Ipinko che; Kalvun Weken che ka kiñeke pu lonko fentren wedake lonko-kona, noliŋun ta pireñ ka, Nawelvuta chi winkul, akuiŋun ta Llinkiwe, cheu ñi mulemun Zúñiga umañlerkefui ta Paineman ñi ruka meu.</p>
            <p xml:lang="arn">Espewun meu tuaiŋei ta ruka, Zúñiga lefmawi mawida ple.</p>
            <p xml:lang="arn">Kewafi ta ñi inafiel, welu diŋei ka pür laŋumŋei ka katrünei ta lonko.</p>
            <p xml:lang="arn" n="43"> Winka Pinolevi ka lai ta. malon meu.</p>
            <p xml:lang="arn">Pu wenteche aukalefui mai, welu pu nagpule che inakefeyu, illkuleikeiŋun tañi anüŋepael ta waria.</p>
            <p xml:lang="arn">Maloŋei ta Pinolevi ka Katrileo tañi mulen kofiernu ñi duŋu meu.</p>
            <p xml:lang="arn">Amuiŋun ta Puren pu wenteche Melin eŋu; Wenchekal, Wadawe che; Ankamil, Lonkomil, Lefluan cheina Trawen waria, ka Mariwal ka Lefluan che kai.</p>
            <p xml:lang="arn">Pideñko meu, ina Lumako, Winka Pinolevi ta laŋumŋei.</p>
            <p xml:lang="arn">Katrileo montui.</p>
            <p xml:lang="arn">Mur mai maloŋei ñi mapu, kom ñi kullin yeinei.</p>
            <p xml:lang="arn" n="44"> Tufa ta Lorenzo Koliman ñi duŋu.</p>
            <p xml:lang="arn">Doi ñiwa lonko ŋerkei ta nagpule che meu, ñi wechafe ŋen meu, ñi ülmen ŋen meu ñi küme duŋu nien meu: inei no rüme weukelafeyu tañi kimün meu; küme nülam ulkefui; müte newe pikelai ta kullin ñi domo meu tañi afiñoam ta che.</p>
            <p xml:lang="arn" n="45"> Ñi peñi Ambrosio Pinolevi welu inkafi ta kofuernu ñi duŋu.</p>
            <p xml:lang="arn">Feichi meu wañanküi; amui pikuntu ple, tugmei ta Trolpan, cheu traguken ta Vergara eŋu Renaiko.</p>
            <p xml:lang="arn">Fei meu mai, tufachi che Nacimiento waria meu mülekefui.</p>
            <p xml:lang="arn" n="46"> Kolipi ñi che ka Pinolevi ñi yall nochikütu apümrümei: tufa ula kiñe kauchu no rüme newetulai, ñi wentru ŋen ñi kimün meu.</p>
            <p xml:lang="arn" n="47"> Tufa ula meu, tufachi mapu meu, Kolipi ta pu Pinolevi newe kimŋelaiŋun.</p>

         
         
            <head xml:lang="spa">Coliman ñi che</head>

            <p xml:lang="arn" n="1"> Wera che mülefui ta pu mapuche ñi mapu Koliman piŋechi che.</p>
            <p xml:lang="arn" n="2"> Inche ta ñi che Rapanilawe mülefui ina cheu ñi traguken ta Kolpi, Lumako eŋu.</p>
            <p xml:lang="arn" n="3"> Tañi laku ta müna, yefi ta ñuke meu ta Lorenzo Kolipi.</p>
            <p xml:lang="arn">Lorenzo Koliman piŋefui.</p>
            <p xml:lang="arn">Nierkei meli kure ka wera fotüm; petu niefiñ ta wi: Bartolo, Luis ka Kuan Bautista, inche tañi chau, ta tüfa.</p>
            <p xml:lang="arn" n="4"> Lorenzo Koliman koni ta aukan meu, kellufi ta ta winka duŋu.</p>
            <p xml:lang="arn">Kolipi weufilu ta Kadiñ; Koliman kellufi kai, fei meu tripai tugmei ta Kañete piŋechi waria meu.</p>
            <p xml:lang="arn" n="5"> Petu ñi montunon mapu ta kofiernu ka tufeichi pu ülmen mekelu ñi kudael ñi nüafiel, feichi meu itro newe kudautukelafui ta che ñi waka kamañ niael.</p>
            <p xml:lang="arn">Tufeichi lonko ñi fotüm doi duamfulu ta mapu tripatufui kañple meu mai anükunumekefui.</p>
            <p xml:lang="arn">Chuchi duamlu femŋechi, niefui ñi duŋu ñi tripayael itro chuchi antü meu rüme, une ñi feipikan ñidol müten.</p>
            <p xml:lang="arn">Deuma aflu ta kofiernu ñi wechan afi kai femŋechi duŋun: femŋechi duŋu mai tripai pei che ñi winka kimun nielu deuma tañi «trariw ketran rumel ñi feleyael»</p>
            <p xml:lang="arn" n="6"> Ka meu mai Koliman kelluti kofiernu ñi duŋu tañi müna ñi felen meu.</p>
            <p xml:lang="arn">Welu pin meu mai Kallavulao, Paikavi che; Kolipi koilatuŋelu trokifui, fei meu ta laŋumfi.</p>
            <p xml:lang="arn">Kiñe rupa maŋelŋetui kiñe tragun meu.</p>
            <p xml:lang="arn">Koliman kiñe kullin meu anüpui.</p>
            <p xml:lang="arn">Kolipi duŋulafi rüme, fei meu mai illkuiŋun; ka entueyu ta soltau wechafe tañi laŋümŋeael ta mawida meu.</p>
            <p xml:lang="arn">Femŋechi femŋei.</p>
            <p xml:lang="arn" n="7"> Kolipi kapitanfi tañi chau tañi lan meu; fei eŋu miaufui ta laŋunŋen meu ta Zúñiga meu.</p>
            <p xml:lang="arn" n="8"> Fei meu ñi chau Kuan Bautista Koliman futa lonko ŋerpui.</p>
            <p xml:lang="arn">Pu ñidol soltau ayikefeyu ka poyekefeyu ñi ŋulan, ñi kofiernu ñi inkaketiel meu.</p>
            <p xml:lang="arn">Kaŋelu pu lonko allkutukefuiŋun tañi duŋu trawun meu ñi maloael eŋun</p>
            <p xml:lang="arn" n="9"> Inche kai lonko ŋeafulu em, welu weda femen kaika.</p>
            <p xml:lang="arn">Keneral Kornelio Safegra ŋillatueneu tañi chau meu tañi kimelŋeam Kiñe teniente García eŋu mandaeneu ta. Santiao.</p>
            <p xml:lang="arn">Konün ta Escuela Normal de Preceptores.</p>
            <p xml:lang="arn">Kiüla tripantu felen; tufeichi keneral ta apoderado yefin Santiao chi waria meu anüpulu ñi ruka.</p>
            <p xml:lang="arn" n="10"> Kansan em kai.</p>
            <p xml:lang="arn">Feichi wechafui Chile eŋu Perú.</p>
            <p xml:lang="arn">Eluen permisu pifin ŋa ñi keneral ñi amual pikuntu.</p>
            <p xml:lang="arn">Elueneu papil ñi konam Akonkawa piŋechi rekimientu.</p>
            <p xml:lang="arn" n="11"> Femŋechi mai konün ta Lima ka la Sierra meu.</p>
            <p xml:lang="arn">Fei meu kimpufin Peru chi mapuche.</p>
            <p xml:lang="arn">Pu oficial duŋu fiŋe piŋen, welu mal pichi pepilafin rume; duŋulayin mai.</p>
            <p xml:lang="arn" n="12"> Soltau meu müte küme tripalan ta miaun meu; welu itro nielafun kom ta ŋiñin meu ka wiwun meu.</p>
            <p xml:lang="arn" n="13"> Oñolo inchiñ Chile meu, alistador ŋen kiñe kuikui meu Teno chi leufu meu, ina Kuriko piŋechi waria nreu.</p>
            <p xml:lang="arn" n="14"> Tutuken piŋechi mapu meu kureyefin ñi chiñurra Rosenda Olivares piŋelu.</p>
            <p xml:lang="arn">Itro lofo auka femŋei, ñi femŋen ta chiñurra, newe küme domoŋelai mapuche reke.</p>
            <p xml:lang="arn">Elfiñ mai ka, amutun ta Puren.</p>
            <p xml:lang="arn">Itro mai weñankufun tañi mapu meu, müna kupa pefun tañi ayin mapu tañi moŋelean chumŋechi ñi feleken pichiche ŋen meu.</p>
            <p xml:lang="arn" n="15"> Keuke meu, Enkol ñi waiwentu meu, kureyefin ta Karmén.</p>
            <p xml:lang="arn" n="16"> Encol meu lenguara ŋetun kue letra meu.</p>
            <p xml:lang="arn">Pichin meu tripatun ŋa.</p>
            <p xml:lang="arn" n="17"> Tañi chau ñi mapu remataŋei, fei meu mai eluŋen ta kiñe ikuela Wadawe meu.</p>
            <p xml:lang="arn">Kiñe chileno eŋu petu kudaulfiñ tufa ula.</p>
            <p xml:lang="arn" n="18"> Tañi müte wenüi yefiel ta pu Malleko che, kompañ kefin pu lonko kom pu Enkol chi oficina meu, Ka yekefiñ ta Santiao.</p>
            <p xml:lang="arn">Fei meu kom pu trawun meu maŋelŋeken.</p>
            <p xml:lang="arn" n="19"> Ni kure Karmen eleleneu ta Enkol meu, ka wentru eŋu amutui, ñi doi weche ŋen meu Llavulen, Chiwawe che.</p>
            <p xml:lang="arn">Kupa inalafiñ, kizu ŋunekelu ta domo, ka weñefe kizu amukelai.</p>
            <p xml:lang="arn">Kiñe fotüm mulelu lai pu francíkano che ñi kolekio meu mulelu.</p>
            <p xml:lang="arn" n="20"> Kiñe ülmen winka Karmen ñi duŋu meu konlu tami kewakefiel meu amutui.</p>
            <p xml:lang="arn">Koilatuimi pifiñ: kewanofili kuifi eleleneu.</p>
            <p xml:lang="arn">Pu mapuche meu, wentru ta elkei ñi duŋu pu domo meu femŋechi; femkenolu ta wentru che piŋekelai ruka meu.</p>
            <p xml:lang="arn" n="21"> Fei meu mai, mufuke wenüi amuyiñ waiwentu ple piŋen, femŋechi akun Temuko.</p>
            <p xml:lang="arn">Akun mai ka anümpan ñu ruka Tromen, Kollimallin.</p>
            <p xml:lang="arn">Kimülkefiñ ta papiltun ka chilkatun pu pichike che.</p>
            <p xml:lang="arn">Ñi puke chau kullikeneu tañi kudaun meu.</p>
            <p xml:lang="arn">Fau mai oño kurepatun; welu mai re ayin meu niefiñ mai, tañi kuñifal ŋen meu, tañi nienon meu ta kullin tañi ülcha domo ñi nieafiel ñi kuñifal ŋen meu.</p>

         
         
            <head xml:lang="spa">Katrileo, Puren che.</head>

            <p xml:lang="arn" n="1"> Katrüleufu (ka Katrileo piŋefui) itro newen wechafe lonko ŋerkei Llofkollan che, cheu ñi tragumun ta Lumako eŋu Puren.</p>
            <p xml:lang="arn">Fei ñi che kaineyerkefi Kolipi ñi che ta aukan meu feichi ñi wechaken ta kofiernu winka eŋu,</p>
            <p xml:lang="arn" n="2"> Fentren trokiñ che Katrileo piŋei tufa ula.</p>
            <p xml:lang="arn">Kuifi ka kiñe wechafe lonko mülefui Katrileo piŋefulu kai. Wechalu ta pu winka.</p>
            <p xml:lang="arn">Kechureu meu une anüparkei Katrileo, fei meu ka akurpui ta Nielol.</p>
            <p xml:lang="arn">Tufachi Katrileo inkafi ta pu winka. Eli kiñe fotüm Lefio piŋelu futa wechafe lle mai; wechai kofiernu ñi pu soltau eŋu ka anüpürpui ta Malleko eŋu Traguen piŋechi waria.</p>
            <p xml:lang="arn" n="3"> Katrileo, Puren che motriñ wentru erke ka newe küme ad ŋerkelai</p>
            <p xml:lang="arn">Kureyefi ta Kuanita, Kolipi ñi ñawe.</p>
            <p xml:lang="arn">Kom ñi pu che mai pilafui tañi kureyeyafiel; welu kizu fei mai pikafui, fei meu mai itro kureyenei müten, kakelu duŋuwetulai.</p>
            <p xml:lang="arn">Ka kiñe kure niefui, chikurra erke.</p>
            <p xml:lang="arn">Unen kure yalfi ta Dominñu Katrileo, Chikawal ka Koliwinka Nawelwal.</p>
            <p xml:lang="arn">Kaŋelu meu entufita Wenchuleo.</p>
            <p xml:lang="arn" n="4"> Fucha Katrileo kofiernu ñi duŋu inkafi tañi chedkui reke ka kuñiŋefui.</p>
            <p xml:lang="arn">Fei meu kakelu pu mapuche itro etrirŋerkefui ka reyeŋei ñi laŋumŋeael.</p>
            <p xml:lang="arn">Maloŋei, rumeñma futa maloŋei ka kizu ñi kawell ñi duam meu montui kiñeke rupa.</p>
            <p xml:lang="arn" n="5"> Ka kizu oñolkefui ta malon itro küme kona pekan müten, itro pur ulkefui ta duŋu.</p>
            <p xml:lang="arn">Deuma ta lalu tufeichi lonko Winka Pinolevi, koronel Safegra areleyu ta soltau ta ñi maloael.</p>
            <p xml:lang="arn">Fei meu mai wechafi ta kalelu chi lonko Puren eŋu Lumaku meu mülelu.</p>
            <p xml:lang="arn">Lefmawiŋun ta mawida meu.</p>
            <p xml:lang="arn">Fei meu küme eliŋun. Kofiernu ñi soltau ka kizu ñi che meu, ulelfi wera aukalelu chi lonko.</p>
            <p xml:lang="arn" n="6"> Tufachi che eliŋun ñi wi tañi wechafe ŋen meu ka ñi waikife ŋen meu ka ñi wenüi yefiel meu ta kom pu ñidol kofiernu ñi inka.</p>
            <p xml:lang="arn">Petu kiñeke mülei Katrileo ñi yall, welu ñi kauchu ñiwa ŋen nielaiŋun chumŋechi ñi femŋen ñi puke laku.</p>

         
         
            <head xml:lang="spa">Tromo ñi che, Futako meu mülelu Malleko ñi pikuntu.</head>

            <p xml:lang="arn" n="1"> Kuifi ta kiñe lobche nefui ta Futako.</p>
            <p xml:lang="arn">Tugfui kiñe futa lelfun ta Malleko piŋechi leufu meu ñi pikuntu cheu ñi tragumun ta Fergara eŋu.</p>
            <p xml:lang="arn">Futako ta mulefui cheu ñi konun ta pu nagpule che ñi mapu.</p>
            <p xml:lang="arn">Fei meu ta kom pu che re ñi miaukelu ka tufeichi pu kulperu konfuiŋun tañi kimkeael ta chem duŋu ñi mülen.</p>
            <p xml:lang="arn" n="2"> Doi kuifi luuko ta Monche Paillamilla piŋefui.</p>
            <p xml:lang="arn" n="3"> Ñi doi wechafe pu peñi Millaleo, Kintreleo ka Tromulef piŋefuiŋun.</p>
            <p xml:lang="arn">Epu kure niefui.</p>
            <p xml:lang="arn">Ñi doi kimŋekelu pu fotüm Kuan Kalvuen, ta unen, ka Katrileo, ta inen, piŋefuiŋun.</p>
            <p xml:lang="arn">Kalvuen, Kuan Trintre, piŋefui kai, niefui ñi mapu nomé Malleko chi leufu, cheu ñi mülemun kuifi Enkol.</p>
            <p xml:lang="arn" n="4"> Fei meu mai anüpui doi waiwen pie Nininko piŋechi mapu.</p>
            <p xml:lang="arn">Fau mai doi ülmen lonko ŋerpui.</p>
            <p xml:lang="arn">Ka tufachi mapu meu nierkei ñi mapu Waikil piŋechi lonko, küme wentru lle mai.</p>
            <p xml:lang="arn" n="5"> Monche Paillamilla itro fentepun küme rulpafui ta duŋu.</p>
            <p xml:lang="arn">Kom pu mapuche kintufeyu.</p>
            <p xml:lang="arn">Ka futake tragun meu ka ñi amuael ta pu lonko Nacimiento piŋechi waria meu kintuŋerkefui.</p>
            <p xml:lang="arn" n="6"> Lalu mai ñi peñi Tromulef lonko ŋerpui feichi mapu meu.</p>
            <p xml:lang="arn" n="7"> Doi inan lonko Futako mapu meu Kuan Tromo Piŋerkei, Tromulef ñi yall.</p>
            <p xml:lang="arn">Tomo itro ka ñi laku reke fente küme rulpafui ta duŋu. Amukefui ta Enkol ka futake ta tragun meu.</p>
            <p xml:lang="arn">Chiripá, eŋu lefita tukurkei.</p>
            <p xml:lang="arn" n="8"> Kom pu mapuche ayifiyin ñi tukuael pu winka ñi wesakelu tañi kimŋean ñi ayifiel ta kimün piŋechi duŋu; femŋechi mai peŋelkefiyiñ.</p>
            <p xml:lang="arn" n="9"> Tufachi Tromo fentren pu lonko tragufi: Pegro Ankamilla, Weken che; Marin, Trarulemu che; Katrio, Kankura che, chalime fiŋun futa Falmacea piŋechi küme presiente Enkol meu kupalu.</p>
            <p xml:lang="arn">Presiente küme lloeyu ka rantukunufi chumŋechi ñi felen ta mapu ka inkayanyu tamün mapu duŋu meu pifi.</p>
            <p xml:lang="arn" n="10"> Tromo lai Futako meu, el-lai ta fotüm.</p>
            <p xml:lang="arn">Femŋechi mai afi ta Futako chi lob che ka Tromo ñi pu che.</p>

         
         
            <head xml:lang="spa">Lelfun che</head>
            <p xml:lang="arn" n="1"> Pu Melin.</p>
            <p xml:lang="arn">Lilpuilli meu tuufuiŋun, Sauces chi waria meu ñi waiwentu ple.</p>
            <p xml:lang="arn" n="2"> Tufachi che ta fentepun wechafe fel kom pu wentru ta fentepun aukafe.</p>
            <p xml:lang="arn">Kintuŋekefuiŋun ta maloal meu.</p>
            <p xml:lang="arn">Itro chem kullin ñi konkafel tañi mapu meu tripakelafui, tañi nien fentren ŋion tañi illkaŋeael tañi doi peŋenoael.</p>
            <p xml:lang="arn" n="3"> Doi fucha lonko inchin niekefiyin tañi wi Mariñanku piŋefui.</p>
            <p xml:lang="arn">Ñi pu fotüm meu mülefui: Piukon, unen; Dominku Waikin, Minchekeo ka Toro Melin; ka ñi pu che meu ta konkülefuiŋun ta Cheukenao, Nawelpan i Nekulpan.</p>
            <p xml:lang="arn" n="4"> Lalu mai tañi mapu meu eli tañi pu fotüm Piukon, Melilonko ka Dominku tufa ta kim chilkatufui ka wirifui ta pu pagre meu Nacimiento meu kimfui.</p>
            <p xml:lang="arn">Futa Melin lloukefui ta marikechu peso ta kofiernu ñi kellun meu.</p>
            <p xml:lang="arn">Ñi fotün Piukon welu nüi tufeichi plata.</p>
            <p xml:lang="arn" n="5"> Melin ñi newen kupafui ñi fentren che ñi nien meu.</p>
            <p xml:lang="arn">Kiñe lonko nielu entren che ka fotüm, ñawe, peñi, malle, rüf felefui ñi newen wentru ŋeael tañi malomekeafiel.</p>
            <p xml:lang="arn">Ñi tragun doi fuchakefui, tañi kellu ŋen meu.</p>
            <p xml:lang="arn">Kom ñi pu che akukelu tragun meu tragulen kom che afkintukefui, kom eŋu lelikefuiŋun.</p>
            <p xml:lang="arn">Kiñe lonko pichin che nielu llikaŋekelafuiŋun; ayetuŋefui ka kewaŋekefui kütu cheu ñi weda femel müten ulelŋefui.</p>
            <p xml:lang="arn">Fei meu lle ta rumel kuñifal ŋefui.</p>
            <p xml:lang="arn" n="6"> Dominku ñi pu fotüm mülefui ta Fermin Alejo Melin piŋelu winkaufulu Santiao chi iskuela meu. Tufachi weche itro kauchu ŋefui, itro müchai müten kimpufi ta pu winka ñi kimkel, ka ñi weda wentru ŋen ta pu mapuche eŋu.</p>
            <p xml:lang="arn">Chilkatufe ŋefui ta rulpakefui ta duŋu. Éncol chi kofernacion meu.</p>
            <p xml:lang="arn" n="7"> Pu Melin kellufiŋun wera rupa ta kofiernu ñi duŋun meu.</p>
            <p xml:lang="arn">Fuchake lonko pu Kolipi ka Pinolevi eŋu aukalu ta kofiernu kellufiŋun.</p>
            <p xml:lang="arn">Dominku rumel kelluniefi ta kofiernu ñi duŋu; ka pichiñma meu Katrileo eŋu trapumfi ta che Sauces meu.</p>
            <p xml:lang="arn">Frentren che amui: lafken che, lelfunche ka künu pireñ che.</p>
            <p xml:lang="arn">Fei meu mai doi kewawelayayin pilun ka konai pu winka ñi ulael wesakelu piŋun.</p>
            <p xml:lang="arn" n="8"> Welu mai wera rupa aukafui.</p>
            <p xml:lang="arn">Kiñe rupa allfuŋei ta kiñe kewan meu.</p>
            <p xml:lang="arn">Feichi meu kaineŋefuiŋun ta Katrileo eŋu; kewakefuiŋun tañi ayifiel mür kiñe mapu Puren ple mülelu.</p>
            <p xml:lang="arn" n="9"> Dominku Melin laŋümeyu pu winka, ŋünenkafi ta don Bernardo Concha piŋechi winka ka kiñeke soltau eŋu.</p>
            <p xml:lang="arn">Tufachi winka niefui kullin ta Weken meu fei weñelŋei, fei meu mai Melin ñi pu kona weñefalŋei.</p>
            <p xml:lang="arn">Concha ta tripai ta Encol wera soltau eŋu ñi amuael ta Dominku meu.</p>
            <p xml:lang="arn">Puulu kupayai ta piei meu ta kofernador piŋei mai.</p>
            <p xml:lang="arn">Melin ta tripai, welu kimlai ñi koilatulŋen.</p>
            <p xml:lang="arn">Rüpu meu Concha ta nagŋe pifi ta Dominku ka kom ñi pu kona eŋu.</p>
            <p xml:lang="arn">Na kawell lu eŋun trupefi tralka ka Melin tañi pu kona eŋu pailaŋagiŋu, kiñe müten lefmawi, itro kiñe müten moŋei.</p>
            <p xml:lang="arn" n="10"> Ñi fotüm Fermin Alejo kimlu ñi laŋumŋen tañi chau, pür duŋumei ta kofernador eŋu tañi dullimeael tañi chau ñi kalül.</p>
            <p xml:lang="arn">Eluŋei mai.</p>
            <p xml:lang="arn">Petu ñi tripayael feipi itro re felelan ta inche pi itro kimŋean müten pi.</p>
            <p xml:lang="arn">Kiñe sarkentu ta küla soltau eŋu amui. Tufeichi sarkentu niefui ta orden ñi laŋumafel rüpü meu.</p>
            <p xml:lang="arn">Unelefui ta Alejo.</p>
            <p xml:lang="arn">Encol ñi waiwentu meu Vudullkura piŋechi mapu meu, tufeichi sarkentu tañi soltau eŋu trupefi tañi tralka furi meu killiŋei ta epu che.</p>
            <p xml:lang="arn">Alejo ka ñi kona la rumei pür em. Ka femŋechi müten tranalen elŋei ta rupu meu.</p>
            <p xml:lang="arn" n="11"> Feichi meu laŋumŋefui ta che chumŋechi ñi laŋumŋekhen ta ŋiñim ula. Pu ülmen ayifiŋun femŋechi lan ta che.</p>
            <p xml:lang="arn">Pu mapuche ta toro reke illkukefui, fei meu lle ta itro rumel wechafui müten.</p>
            <p xml:lang="arn" n="12"> Ka feichi Lilpuilli meu tripai kake Melin ekulu eŋun ta Puren, Lumako ka Pangueko meu.</p>
            <p xml:lang="arn" n="13"> Fentrentu che lai mai, ka ñi mapu ta kofiernu nüfi ñi rematayal pu winka aukafe meu.</p>
            <p xml:lang="arn">Kom tufachi apumi, inei no rüme falilu ŋewetulai, fei meu ta oimaŋewetui.</p>

         
         
            <head xml:lang="spa">Pu Ankamilla, Triwelemu che</head>

            <p xml:lang="arn" n="1"> Triwelemu mapu meu kuifi meu mai itro tragulen ta trawi ta che, itra chumalfelchi ñi mülen.</p>
            <p xml:lang="arn" n="2"> Doi futa kuifi lonko che ñi kimpafiel ta Koñoemilla piŋefui.</p>
            <p xml:lang="arn" n="3"> Lalu mai ta lonkoŋerpui tañi unen fotüm Ankamilla piŋefulu.</p>
            <p xml:lang="arn">Tufachi ülmen fentren fotüm eli ka fentren ñawe.</p>
            <p xml:lang="arn">Ñi epu ñawe ta Kurecheo unen ka Cisca ta inan, Lorenzo Kolipi eŋu kurewiŋu.</p>
            <p xml:lang="arn" n="4"> Tufachi epu lamŋen epu sakiñ kure fei fentepun poyefeyu ta futa ülmen.</p>
            <p xml:lang="arn">Kizu eŋu müten pepi komfuiŋun cheu ñi illkauken ta plata.</p>
            <p xml:lang="arn" n="5"> Kuifi meu mai pu mapuche ta ayifui ñi nieafel re pu lamŋen müten tañi kureyeyafiel.</p>
            <p xml:lang="arn">Femŋechi domo ta kewa kelafuiŋun ka rumpekelafuiŋun rüme.</p>
            <p xml:lang="arn" n="6"> Ankamilla tañi kom duŋu meu tañi chedküi eŋu amukefui.</p>
            <p xml:lang="arn">Kellukefui tañi kona eŋu wechan meu; ka tañi chao eŋu wechai ta pu winka eŋu.</p>
            <p xml:lang="arn" n="7"> Lalu ta ülmenpui ta Koñoemilla tañi fotüm.</p>
            <p xml:lang="arn">Femŋechi mai ñam rümei tufachi wechafe trokiñ che, itro fentepun ñiwa ŋelu itro feichi meu nienofulu ta kom fucha Kolipi yem.</p>

         
         
            <head xml:lang="spa">Pu Kilapi</head>

            <p xml:lang="arn" n="1"> Mülefuiŋun ta Keuke mapu meu, Sauces ñi pikuntu meu.</p>
            <p xml:lang="arn">Itro kuifi che fel ta tufa fentepun wenüi ta futa Kolipi eŋu ka pu Pinolevi eŋu.</p>
            <p xml:lang="arn" n="2"> Pu Kilapi ñi chau kewayiŋun ta pu winka ñi soltau eŋu ka inkafiŋun ta tufeichi che ñi Chau ñi piel mapu chi che.</p>
            <p xml:lang="arn">Rumeñma futa wechan ta feichi llemai: kewai ta winka ta pu fachi mapu chi winka yem.</p>
            <p xml:lang="arn">Inchin taiñ pu laku unelu meu wewi ta winka ka inalu ñamiŋun, femŋechi feipikei.</p>
            <p xml:lang="arn" n="3"> Kom pu winka feipikefui: «Kewafiŋun, inchin ta inkamuyin kakelu ta re weñefe».</p>
            <p xml:lang="arn">Unelu meu kom pu lonko kellufui ta pu winka ñi duŋu.</p>
            <p xml:lang="arn">Welu ñamlu eŋu kelluwetulaiŋun.</p>
            <p xml:lang="arn">Feichi meu pu lonko feipifui: «Tufachi kümelaiŋun re koila duŋu meu ülmen ŋeyin piŋun».</p>
            <p xml:lang="arn">Fei meu udamfiŋun ta Kolipi ñi duŋun.</p>
            <p xml:lang="arn" n="4"> Futa Kilapi ta keneral ñi tukun niefui. Elfi ta Kabeton Kilapi meu, inan lonko tufachi mapu meu.</p>
            <p xml:lang="arn">Elfi ta Kabeton Kilapi meu, inan lonko tufachi mapu meu.</p>
            <p xml:lang="arn" n="5"> Kake Kilapi mülefui ta Mulchen ka Lumako meu.</p>
            <p xml:lang="arn">Lumako chi Kilapi itro fentepun ñiwa wechafe fel eŋu, kofiernu ñi inka.</p>
            <p xml:lang="arn">Rumel tragukefuiŋun ta Kolipi ka pu Pinolevi eŋu.</p>
            <p xml:lang="arn">Keuke mapu meu tuufuiŋun kai.</p>

         
         
            <head xml:lang="spa">Pu Ankamilla, Weken che</head>

            <p xml:lang="arn" n="1"> Tufachi trokiñ che kuifimeu futa wechafe fel eŋun, ta Weken mapu meu.</p>
            <p xml:lang="arn" n="2"> Tramomilla piŋerkefui kiñe lonko ta Kolipi ñi moŋen meu moŋelu.</p>
            <p xml:lang="arn">Tufachi lonko inkayerkefi kom pu keneral nagpule che eŋun lle mai.</p>
            <p xml:lang="arn" n="3"> Fentren yall ta eli.</p>
            <p xml:lang="arn">Doi iman lonko tufachi che meu ta Pegro Ankamilla, Agustin Ankamilla ñi fotüm.</p>

         
         
            <head xml:lang="spa">Pu Marin</head>

            <p xml:lang="arn" n="1"> Kake che kuifi meu müelu ta Trarulemu meu Enkol ta Weken ple.</p>
            <p xml:lang="arn" n="2"> Raiñ Raiñanku ta piŋerkefui kiñe kuifi lonko.</p>
            <p xml:lang="arn">Tañi puke fotüm ta Marin piŋerkeiŋun.</p>
            <p xml:lang="arn" n="3"> Futake aukan meu pu winka ta pu kofiernu meu, pu Marin ta kellukefiŋun ta Kolipi.</p>
            <p xml:lang="arn" n="4"> Inan lonko ta Kuan Marin piŋerkei.</p>

         
         
            <head xml:lang="spa">Pu Kalvun, Weken che</head>

            <p xml:lang="arn" n="1"> Fentren che fel ta tufa ka fentren mapu niefui.</p>
            <p xml:lang="arn">Kosé Kalvun piŋerkei kiñe lonko doi kuifike lonko yem.</p>
            <p xml:lang="arn" n="2"> Tañi pu kure meu muleikefui ta kiñe Francisko lliariluan ñi ñawe, Karmen piŋelu.</p>
            <p xml:lang="arn">3 Tufachi domo ñi duam fentren mapu ta nürpui ta Kalvun.</p>
            <p xml:lang="arn">Ka kom ulfi ta pichin plata meu.</p>
            <p xml:lang="arn" n="4"> Kalvun mal pilafui ñi konaael ta aukan meu, tañi mulen kiñe ple ñi chedkui kaŋelu meu mulerkefui kom ñi pu weni, Kolipi muel.</p>
            <p xml:lang="arn">Fei meu kiñeke rupa ta maloŋerkei, malorkeeŋu ñi pu weni ka kizu kai ka malorkefi.</p>
            <p xml:lang="arn" n="5"> Lalu ta Mariluan pür norpui ta Kolipi ñi duŋun meu.</p>
            <p xml:lang="arn" n="6"> Petu kom fuchake che meu, entu kei tañi femkefiel kiñe kure.</p>
            <p xml:lang="arn">Lefmaurkei ñi kure futa winkul ple kiñe kona eŋu.</p>
            <p xml:lang="arn">Kalvun ta lladküi mai.</p>
            <p xml:lang="arn">Trewa reke inafi pünon meu.</p>
            <p xml:lang="arn">Dipurfi ka mür laŋumfi.</p>
            <p xml:lang="arn">Kakelu pu domo ta llikaiŋun.</p>
            <p xml:lang="arn">Itro rumel kom che feipikerkefi ñi puke kure kai.</p>
            <p xml:lang="arn" n="7"> Fentren yall eli.</p>
            <p xml:lang="arn">Lonkorpui ñi unen fotüm Kuan Kalvun piŋelu.</p>
            <p xml:lang="arn">Tufachi che ta kuñifal kulei ula ka fentren pleitu meu konkei tañi mapu meu.</p>

         
         
            <head xml:lang="spa">Pu Wenchecal</head>
            <p xml:lang="arn" n="1"> Tufa chi che ta ülmen fel Arkenko meu mülefui.</p>
            <p xml:lang="arn">Fartolo Wenchekal unen ŋerkefui.</p>
            <p xml:lang="arn" n="2"> Futa witran wentru fel ka tirkaŋe ŋefui wele ŋe meu.</p>
            <p xml:lang="arn">Kula kure nierkefui.</p>
            <p xml:lang="arn">Kiñe ta chiñurra ka Jervasia Lizama piŋefui.</p>
            <p xml:lang="arn">Mapuche reke ta moŋelefui.</p>
            <p xml:lang="arn">Wenchekal ta doi poyerkefi tañi kom domo meu.</p>
            <p xml:lang="arn" n="3"> Fentren yall ka fentren laku ta elürkei.</p>
            <p xml:lang="arn" n="4"> Fentren mapu ta nierkefui, Wadawe meu ka Kuranilawe meu tuurkefui.</p>
            <p xml:lang="arn">Tañi ülmen ŋen meu ta kom che ka winka kutu ta duamkefeyu.</p>
            <p xml:lang="arn">Kom pu tragun meu ta amukefui.</p>
            <p xml:lang="arn">Allkütuŋefui ñi duŋun.</p>
            <p xml:lang="arn" n="5"> Kolipi ta rumel inkakefi.</p>
            <p xml:lang="arn">Alüñma meu kewa kunufi ta kofiernu.</p>
            <p xml:lang="arn">Aukarkei ñi anüŋepan ta Encol waria.</p>
            <p xml:lang="arn">Kisu ta trokifui ñi anünepan ta waria re ñi montuael mapu müten.</p>
            <p xml:lang="arn">Kom pu che ta kuñifaliŋum.</p>
            <p xml:lang="arn" n="6"> Uli mai.</p>
            <p xml:lang="arn">Amürkei kiñe tragun kom pu nagpule che tañi kewanoal ta che.</p>
            <p xml:lang="arn">Amurkei ta Encol meu ñi duŋuael ta Fasilio Urrutia eŋu.</p>
            <p xml:lang="arn" n="7"> Pu Wenchekal ta kuñifal küleiŋun tufa ula.</p>
            <p xml:lang="arn">Itro re konawiŋun müten.</p>

         
         
            <head xml:lang="spa">Pu Koliman ñi che</head>

            <p xml:lang="arn" n="1"> Dumolevi ta ñidol külefui ta kom mapuche meu, Nacimiento muel mülelu tañi llituel ta aukan pu winka eŋu ka kofiernu eŋu.</p>
            <p xml:lang="arn" n="2"> Tufeichi pu lonko Kose Pichunmañ, Francisko Marileo Kolima, tañi chao, ka Pichi Pinolevi ñi pu fotüm lle.</p>
            <p xml:lang="arn" n="3"> Dumolevi ta niefui epu müna, epu ülmen lonko nielu fentren che ka kom ple duŋulŋei, welu rumel ta lonko pirkefiŋun.</p>
            <p xml:lang="arn">Feichi epu müna ta Paillamilla ka Ankapi piŋerkefuiŋun.</p>
            <p xml:lang="arn" n="4"> Paillamilla ta chau yerkefi Pellomenko chi ülmen lonko Kuan Kolima.</p>
            <p xml:lang="arn">Ankafi ka nierkefui ta fentren che.</p>
            <p xml:lang="arn" n="5"> Dumolevi ta rumel inkarkefi pu kofiernu ñi che.</p>
            <p xml:lang="arn">Rumel ta inkayenierkefi ñi pu wenüi.</p>
            <p xml:lang="arn" n="6"> Kellukerkefi Nacimiento chi kofernador.</p>
            <p xml:lang="arn">Kom tufeichi aukan entulu ta. komenante Ventura Ruiz ka pu keneral Alkazar. Freire ka Fulnes kizu ta amukefui ka kiñeke rupa ulkefi ñi pu leona lle mai.</p>
            <p xml:lang="arn" n="7"> Ka weniyerkefi pu Kolipi ka pu Pinolevi Puren che.</p>
            <p xml:lang="arn" n="8"> Kofiernu ta kullifeyu sueltu.</p>
            <p xml:lang="arn">Lalu ta kulliŋerkei ta ñi pu fotüm ka kom pu Kolima ñi che muel.</p>
            <p xml:lang="arn" n="9"> Pu Kolima ñi mapu ta tuurkefuinun ta Nacimiento meu ka Enkol meu welentu rneu Fergara chi leufu.</p>
            <p xml:lang="arn">Pellomenko chi mapu (pikuntu Enkol waria meu) Kuan Kolima ñi mapu nerkefui.</p>
            <p xml:lang="arn">Doi pikuntu mülcehi mapu ta Pichunmañ ka Francisco Marileo Kolima ñi mapu erke.</p>
            <p xml:lang="arn">Tufachi che ñi mapu meu konürkefui ta futa Nawel ñi pu winkul cheu ñi puael Arauko meu.</p>
            <p xml:lang="arn" n="10"> Lalu tufeichi pu ñidol chi che lonkopurkeiŋun Marileo Kolima, Pichunmañ ka Kuan Kolima.</p>
            <p xml:lang="arn" n="11"> Rumel ta kellufiŋun ta kofiernu.</p>
            <p xml:lang="arn">Ka ŋulamkefiŋun kom pu lonko tañi kewanoael kofiernu eŋu.</p>
            <p xml:lang="arn">Kiñe rupa ta Marileo Kolima füta trawun deumai kom pu che werkufi ñi tragun meu.</p>
            <p xml:lang="arn">Tufachi tragun meu kümeke weupife duŋurkei</p>
            <p xml:lang="arn" n="12"> Kom pu Kolima ñi che laŋumerkei ta kullin, ka ŋu llarkei pulku fui putuael ta witran.</p>
            <p xml:lang="arn">Weken chi lelfuntu meu tragurkei ta che.</p>
            <p xml:lang="arn">Fentren waranka che ta tragurkei.</p>
            <p xml:lang="arn">Pu Kolima ñi che Nacimiento tuulu, pu Enkol chi che ka pu nageltu chi che pikuntu ple anüpuiŋun.</p>
            <p xml:lang="arn">Lafken che ta kizu ñi ple anüpuiŋun.</p>
            <p xml:lang="arn">Maŋin ñi che ta anüpuiŋun ta pireñ ple lle mai.</p>
            <p xml:lang="arn">Kakelu kai Makewe, Traitraiko, Chollcholl, Lumako, Forowe ka Puren che ta waiwentu ple anüpuiŋun.</p>
            <p xml:lang="arn" n="13"> Raŋin lelfun trawun meu ta pu rob meu ta kalleŋerkei.</p>
            <p xml:lang="arn">Fei meu ta dumaŋei ta rüŋan.</p>
            <p xml:lang="arn">Feichi rüŋan meu pu lonko tukuyerkei ta plata, kom meli trokiñ ta femkunuyerkei.</p>
            <p xml:lang="arn">Ka fei meu anüŋei ta kruz.</p>
            <p xml:lang="arn" n="14"> Deuma rupalu tufachi küdau duŋui ta che.</p>
            <p xml:lang="arn">Inche ta pichi che ŋefun (Agustin Kolima ñi pin lle) ka allkütulefun.</p>
            <p xml:lang="arn">Tañi chao Marileo Kolima ñidol ka ŋen trawun külefui.</p>
            <p xml:lang="arn">Unelu meu ta duŋurkei ta Porma ka Mariñan piŋechi loŋko, lafkenche.</p>
            <p xml:lang="arn">Fentrentu kewayiñ inchiñ taiñ pu che müte ülmenlelai, kuñifallkulei ka doi kewakefiliyin ta kofiernu.</p>
            <p xml:lang="arn">Kom eŋun ta küme duŋun piŋun.</p>
            <p xml:lang="arn">Ka mai duŋulfi ta kom pu lonko waiwentu ple witralelu; tufachi che ta duŋupe Ramileu wirariŋun Kollimallin chi ülmen füta weupife nienolu kom ta duŋun meu.</p>
            <p xml:lang="arn">Doi kewalayayin ta piŋun kai.</p>
            <p xml:lang="arn">Ka mai duŋulfi ta Maŋin ñi che. Duŋurkei ta wenteche meu Keuputrun piŋechi lonko, Maŋin ñi inan peñi.</p>
            <p xml:lang="arn">Pur ta nor duŋu pilaiŋun unelu meu trawafiyin taiñ pu che ñi piael piŋun.</p>
            <p xml:lang="arn" n="15"> Aflu mai ta duŋun meli rupa tuaiŋei ta kruz.</p>
            <p xml:lang="arn">Pu lafkenche llituli.</p>
            <p xml:lang="arn">Neyimlu ta mapu trokilefui ñi rupan.</p>
            <p xml:lang="arn" n="16"> Ilotui mal ta che ka mekei ni putun.</p>
            <p xml:lang="arn">Meli antü meu ŋalliŋun.</p>
            <p xml:lang="arn" n="17"> Pichinma meu tragupui ñi che ta Maŋin, Malven chi lelfun meu.</p>
            <p xml:lang="arn">Dol kewanoaelu eŋun</p>
            <p xml:lang="arn" n="18"> Pu Kolima chi lonko kümelkawiŋun ta. kofiernu eŋu.</p>
            <p xml:lang="arn">Kom pu kulperu komlu ta che ñi mapu meu fei eŋun ta unelu meu ta duŋeyerkefuiŋun ñi pullelen meu.</p>
            <p xml:lang="arn">Inaŋechi meu ta nageltu roen ta konkefui ta che kiñe rupu ñi mulen welentu Fergara chi leufu meu.</p>
            <p xml:lang="arn" n="19"> Itro futa ülmen ŋerkefuiŋun ta kulliñ meu.</p>
            <p xml:lang="arn">Futa Nawel ñi winkul meu tukuŋefui.</p>
            <p xml:lang="arn">Kachilla ta pichin tukuŋefui, wa ka dawe.</p>
            <p xml:lang="arn">Nierkefuiŋun ta fentren manzanantu ñi pulkuael.</p>
            <p xml:lang="arn">Pichumañ teka ruka niefui.</p>
            <p xml:lang="arn">Fiña ta niefui ka pulkukefui winka reke.</p>
            <p xml:lang="arn">Epu kure niefui.</p>
            <p xml:lang="arn">Kuan Kolima Pellomenko meo ta niekefui futake palin ka kawell lefun, fentren che tragunfilu winka ka mapuche kütu.</p>
            <p xml:lang="arn" n="20"> Pu lonko Kolima ta uliŋun ñi mapu pichin plata meu.</p>
            <p xml:lang="arn" n="21"> Larkeiŋun petu ñi anüŋenon ta Enkol.</p>
            <p xml:lang="arn">Pichunmañ ta alurkelai fotüm.</p>
            <p xml:lang="arn">Dagun duŋu meu ta larkei, kiñe lamŋen ñi duam.</p>
            <p xml:lang="arn">Kuan Kolima ñi pu che kiñeke ta amurkeiŋun ta Arkentinu meo.</p>
            <p xml:lang="arn" n="22"> Tañi chao ñi epu fotüm inche müten ta moŋelen.</p>
            <p xml:lang="arn">Mari ailla yall nien.</p>
            <p xml:lang="arn">Eluŋen kiñe mapu ta Puren meu, weda mapu ka wedake winkul, kümekenolu ta tukun meu.</p>
            <p xml:lang="arn">Refalta ta miaurumeken tañi eluneael doi küme mapu, tañi montulŋen rematayael.</p>
            <p xml:lang="arn" n="23"> Pichi. Pinolevi Dumolevi ñi inan fotüm eli ñi pu che ta Tambillo meu.</p>
            <p xml:lang="arn">Lai deuma anüŋelu ta Enkol.</p>
            <p xml:lang="arn">Kizu ñi mapu anünerkei.</p>
            <p xml:lang="arn">Ka ulfi ta koronel Saavedra meu.</p>
            <p xml:lang="arn">Tufachi lonko Pichi Pinolevi piŋerkei tañi lakuyefiel Ambrosio Pinolevi.</p>
            <p xml:lang="arn">Pu laku rumel ta yekefiñi futa laku ñi wi, ñi femkaken lle mai.</p>
            <p xml:lang="arn">Wenteche, fentren trokinche ta traguleiŋun</p>

         
         
            <head xml:lang="spa">Pu Kilaweke</head>

            <p xml:lang="arn" n="1"> Pu wenteche ta tragulefuiŋun fentrentu che eŋu, Malleko ka Temuco ple tuuglu tañi mapu lle mai.</p>
            <p xml:lang="arn">Tufachi trokiñ che itro doi futañma ŋefui ta kom che meu, nielafui kom ta ñi fentren ŋen.</p>
            <p xml:lang="arn">Fei meu ta doi newen ŋerkei ta kom che meu ta Mariluan ta Maŋin eŋu, feichi meu ta küpa. anüparkefui ta waria pu winka lle mai.</p>
            <p xml:lang="arn" n="2"> Tañi kewaŋeael ta pu wenteche itro felefui ñi tragual ta fentren che.</p>
            <p xml:lang="arn">Kechu pataka wechafe ta tukulu pu kaine waranka meu katrütulŋekei.</p>
            <p xml:lang="arn" n="3"> Tufeichi lleglu tufachi ñiwa trokin che ta Liupaiweke piŋefui mai.</p>
            <p xml:lang="arn">Kolliko che erke.</p>
            <p xml:lang="arn" n="4"> Unelu meu ta mülefui ka kiñe lonko Kolliko lonko kafel fei ta Kolicheo piŋefui lle mai.</p>
            <p xml:lang="arn">Tufachi newen lonko ta doi ulmen ŋerpui tañi nien fentren pu yall, lle mai.</p>
            <p xml:lang="arn">Lonkorpui tañi fotüm Weñtekol inei ta peñiyefilu ta lonko Kuriwan ka fotümyefi Montri ta Faustino Kilaweke eŋu.</p>
            <p xml:lang="arn" n="5"> Kom tufachi pu lonko itro rumel küme kimnieŋefui tañi aukafe ŋen ka itro fentepun ñi ñiwa ŋen ta wechan meu.</p>
            <p xml:lang="arn" n="6"> Montri ta eli epu fotüm ka fentepun ñiwa, Martiñ Kiñonao ka Sarkento.</p>
            <p xml:lang="arn" n="7"> Tufachi che ta tragulefui ta futa lonko wechafe ta Kalvukoi piŋelu. Renaiko che.</p>
            <p xml:lang="arn">Tañi nüŋenoal ka ñi trari ŋenoal itro rumel waiwentu ple amukefui tañi doi wechayafiel ta pu kofiernu ñi soltau.</p>
            <p xml:lang="arn">Femŋechi pui ta Kollipulli ka Pua meu.</p>
            <p xml:lang="arn" n="8"> Montri ñi pu fotüm ta Kiñenao; Sarkento fentren fotüm ka ñawe eliŋun.</p>
            <p xml:lang="arn">Tufachi pu che ñi fotüm kureyefi ta kiñeke eŋun futa lonko Lemunao ñi ñawe eŋu.</p>
            <p xml:lang="arn">Pu wenteche kurekefiŋu re kizu ñi mapu ñi che müten kakeche duamkelafiŋun.</p>
            <p xml:lang="arn">Pu lonko kuifi meu fentren kure niefui.</p>
            <p xml:lang="arn">Futa Liupaiweke niefui plam, ta epu mari kure piam.</p>
            <p xml:lang="arn" n="9"> Pu lonko Kolicheo ka Wentekol kuifi meu itr'o rumeñma fentepun wechafe ŋefuiŋun ka kompañ kefiŋun ta Maŋin.</p>
            <p xml:lang="arn">Unelkefui ta kom che ta kom wechafe kom kofiernu tañi kaine ka kom pu kaine che kütu.</p>
            <p xml:lang="arn" n="10"> Ka meu mai kewafiŋun pu wenteche ta winka eŋu, kewaiŋun ñi mapu meu ta tripalu kofiernu ñi soltau.</p>
            <p xml:lang="arn" n="11"> Taiñi inkaŋeael ta Kolipi tañi malokefel pu wenteche, kofiernu ta wechayafin ta pu Kolliko che piŋun.</p>
            <p xml:lang="arn">Itrokom ple aukai ta che pu kofiernu ñi kainefiyeŋun.</p>
            <p xml:lang="arn">Unelu meu ta pu wenteche aukakei; unelu llitulke fiŋun ta wechan.</p>
            <p xml:lang="arn" n="12"> Kiñe rupa meu mai epu trokiñ kofiernu ñi soltau katrürüpüŋei ta Kolliko, kom ta laya fuiŋun akunofule ta kiñe trokin inkapafilu.</p>
            <p xml:lang="arn" n="13"> Kuifi meu mai aukafuiŋun kizuke pu winka, wenteche ta inkakefi ta kruz.</p>
            <p xml:lang="arn">Maŋin ta keneral Kruz eŋu fentepun küme weni fel eŋun.</p>
            <p xml:lang="arn">Pu wenteche, noluche trapümpiŋun ta che, kom ta akuiŋun Chillan waria meu wechameiŋun.</p>
            <p xml:lang="arn" n="14"> Kofiernu ñi aukan meu pu wenteche lloufiŋun ta kofiernu ñi aukan meu tañi akun illkawall pu che meu.</p>
            <p xml:lang="arn">Itrokom ple ta miaukefuiŋun itro chem no rume chumkelafuiŋu.</p>
            <p xml:lang="arn">Pu lonko külelu ta umañkefuiŋun ta Maŋin ñi ruka meu.</p>
            <p xml:lang="arn" n="15"> Lalu ta Wentekol ka Maŋin eŋu itro rumeñma ñiwarpui ta kom wenteche meu tufeichi ülmen futa lonko Faustino Kilaweke piŋelu.</p>
            <p xml:lang="arn">Kilapan, Maŋin ñi fotüm, kureyefi Kilaweke ñi nawe.</p>
            <p xml:lang="arn">Femŋechi mai kom che kellukefeyu Montri, ka kom ñi puchedkui ka ñi malle kom eŋun ta inkakefeyu.</p>
            <p xml:lang="arn">Niefui ta fentren kullin.</p>
            <p xml:lang="arn">Ka tufachi wentru küme ŋulam niefuiŋun.</p>
            <p xml:lang="arn" n="16"> Kom pu ñidol kofiernu ñi duŋu miaullu ta tragukefuiŋun tañi ŋülamyeyael.</p>
            <p xml:lang="arn">Kilaweke ta illkukefui ta femŋechi duŋu meu, femŋechi müten femŋeayin tañi weda femŋekunuateu ta ñi ŋullaŋeael ta mapu.</p>
            <p xml:lang="arn" n="17"> Kilaweke, Montri ka Kilapan kiñe rupa ta noiŋun ta. Arkentinu mapu tañi aukayael nomé mapu meu.</p>
            <p xml:lang="arn">Fentren kona ta yeiŋun iyeu.</p>
            <p xml:lang="arn">Akurkeiŋun ta Chadileufu meu.</p>
            <p xml:lang="arn">Pu chadiche ta mai pilaiŋun ñi kompañafiel.</p>
            <p xml:lang="arn">Fei oñotuiŋun ta Chile mapu meu tañi oño kewayael tañi mapu meu.</p>
            <p xml:lang="arn" n="18"> Tufeichi kolonel Basilio Urrutia itro küme wentru ŋei ta Kilapan ka tufachi duŋun, fei meu mai mütrümfi ta tos Ankeles chi waria meu.</p>
            <p xml:lang="arn">Amürkei ta Kilaweke chilkatumerkei tañi wi, ñi doi kewanoael.</p>
            <p xml:lang="arn" n="19"> Tufeichi kolonel Saafedra ka mütrümfi tañi niael kiñe tragun ta Kaillin meu.</p>
            <p xml:lang="arn">Kilaweke ta kom lonko ñi duŋu yerkei ta tufa ula.</p>
            <p xml:lang="arn">Saafedra itro eluŋechi mapu ñi anümael waria ka kulliafiñ, pi.</p>
            <p xml:lang="arn">Kilaweke mai itro pu ŋen mapu ta feipika afimi, ka allkütulefui ta.</p>
            <p xml:lang="arn">Naweltripai Malleko mapu chi lonko.</p>
            <p xml:lang="arn" n="20"> Kimlu kakelu lonko ta illkuiŋun.</p>
            <p xml:lang="arn">Kom eŋun küpa kewaiŋun</p>
            <p xml:lang="arn">Fei meu mai ta kolonel Saafedra anümi ta waria ta kom ñi inaltu Malleko leufu meu.</p>
            <p xml:lang="arn" n="21"> Futa trawi ta che Perkenko meu.</p>
            <p xml:lang="arn">Kom pu ayifi ta femŋechi duŋu conürke fuiŋun ta Malleko eŋu Makewa ka Traitraiko ta Tromen meu.</p>
            <p xml:lang="arn">Malorkefiŋun ta Winka Pinolevi ka Katrülleo kofiernu ñi duŋun tañi puke inka.</p>
            <p xml:lang="arn">Winka ta lefmawi kaŋelu ta amürkei tufeichi kolonel Saafedra tañi kelluŋeael.</p>
            <p xml:lang="arn" n="22"> Itrokom ple ta wechaita che.</p>
            <p xml:lang="arn">Kofiernu ñi soltau ta akurkeiŋun ta Kilaweke ñi ruka meu ka putrümtrekuŋei.</p>
            <p xml:lang="arn" n="23"> Pu mapuche ta lefmaukefuiŋun ta pepi kewanolu.</p>
            <p xml:lang="arn">Kizu tañi mapu meu niefuiŋun fatake winkul, mawida ka, futake fotra cheu ñi illkawayael.</p>
            <p xml:lang="arn">Fei meu kai deumakefuiŋun ta llamada ñi pepi peŋenoael.</p>
            <p xml:lang="arn">Ka kiñeke rupa kake che ñi ruka meu amukefuiŋun, ka amukefuiŋun Lonkimai ka Llaima ple chi pireñ meu.</p>
            <p xml:lang="arn" n="24"> Lefmaulu ta kiñe trokiñ che kom eŋun ta purakawell kefuiŋun, wentru, domo ka pichike che kütu.</p>
            <p xml:lang="arn">Pu domo yem kai pura kawell ke fuiŋun wentru reke, fei meu ta pepi lefkefuiŋun.</p>
            <p xml:lang="arn">Unelu meu ta kechaŋekefui ta kullin ka inalefui ta kawell külen chi che.</p>
            <p xml:lang="arn">Kiñeke che namuntu trekalekefuiŋun.</p>
            <p xml:lang="arn">Kiñeke wesakelu ta illka külefui ta mawida meu ka mapu meu tañi kintuafiel oñon meu.</p>
            <p xml:lang="arn" n="25"> Kuifi meu mai pu lonko ta tragufiŋun ta che ñi kümeleael ta winka eŋu,</p>
            <p xml:lang="arn">Fentrentu pu lonko wenteche ka, nagpule che trawiŋpun ñi duŋuafiel ta pagre eŋu.</p>
            <p xml:lang="arn">Kom ta. Kilaweke ta duŋupe piŋun inchin ta chem pilayayin.</p>
            <p xml:lang="arn" n="26"> Kilaweke mai amui Santiao meu kiñeke kona eŋu.</p>
            <p xml:lang="arn">Fentrentumei, lai ta piŋefui tufa meu mai.</p>
            <p xml:lang="arn">Oñolo mai lefmautui ta Nacimiento waria meu; inaŋerkei.</p>
            <p xml:lang="arn">Wera tripantu meu kümelefalui ta duŋu.</p>
            <p xml:lang="arn" n="27"> Kilapan ka pu wenteche deuma afel lefui ta müna weda futa aukan meu.</p>
            <p xml:lang="arn">Fei meu mai ta kümeluwiŋun ta keneral Basilio Urrutia eŋu.</p>
            <p xml:lang="arn">Kilapan kai ta amuyu ta Kolliko feipifi ta keneral Urrutia tañi niael kiñe futa tragun meu.</p>
            <p xml:lang="arn">Urrutia mai pilai ñi amuael.</p>
            <p xml:lang="arn">Fei meu lle mai itro rumel felei ta duŋun.</p>
            <p xml:lang="arn">Pu wenteche ta doi kewalaiŋun welu kiñeke rupa nielu eŋun ta duŋun, nükefuiŋun ta waiki ñi aukayael.</p>
            <p xml:lang="arn" n="28"> Pikuntu che ta tripatukefui tañi mapu meu itro rumel amulelu ta kofierno ñi soltau.</p>
            <p xml:lang="arn">Waiwentu ple amukefuiŋun.</p>
            <p xml:lang="arn" n="29"> Lalu mai ta Kilaweke, ñidol külerpui ta tufachi mapu meu, Martin Keñenao, futa Montri ñi fotüm fel em.</p>
            <p xml:lang="arn" n="30"> Petu mai müleiŋun tufachi che fentren pu yall Kilaweke ñi pu mollfüñ.</p>

         
         
            <head xml:lang="spa">Pu Pailaweke</head>

            <p xml:lang="arn" n="1"> Liupaiweke meu ka tripaŋun tufachi che llemai.</p>
            <p xml:lang="arn">Enefweke ta kuifi lonko fel lle mai, Maŋin ñi antü meu moŋelefui.</p>
            <p xml:lang="arn" n="2"> Lalu mai ta lonkoŋerpui ta Pailaweke, Kolliko che, cheu ñi mülemun kiñe waria tufeichi ülmen lonko ñi wiyenielu em kai.</p>
            <p xml:lang="arn" n="3"> Fentren kullin niefui.</p>
            <p xml:lang="arn">Fentren domo niefuiŋun kai, fentren yall eli mai.</p>
            <p xml:lang="arn">Niefui fentren kona ka allkutuŋekefui ñi ŋulam, welu itro fentepun aukafe ŋekelafui, chumŋechi ñi femŋen pu wenteche femŋekelafuiŋun.</p>
            <p xml:lang="arn">Welu mai itro fentepun weupife ŋefui, itro fentepun nütrankafe.</p>
            <p xml:lang="arn">Inei no rume yekelafeyu ta nütramkan meu ka ñi entuael ta kuifi ke pu laku ñi wi, doi ñiwa ke lonko.</p>
            <p xml:lang="arn" n="4"> Kuifi ke che meu, itro küme all kutuŋekefui ta kom lonko kümeke duŋun ka, kümeke nütramkan ta nielu, duŋun ka, kümeke nütramkan ta nielu, itro chem duŋu meu rume ta weupikelu lle mai, la meu kütu.</p>
            <p xml:lang="arn" n="5"> Pailaweke ta eli fentren che.</p>
            <p xml:lang="arn">Ñi fotüm yeniefilu tañi wi ka ñi lonko ŋen ta Anselmo Enef Pailaweke piŋefui.</p>
            <p xml:lang="arn">Kino ple, fei meu mai elu ŋei ta mapu ka fei meu mai lai, kom che winka kütü poyeke feyu mai.</p>
            <p xml:lang="arn" n="6">Kiñe ni pu fotüm meu ta Kayupi Kilaweke piŋelu ñi itro fentepun nütramkan ŋerpui ta Pailaweke reke.</p>
            <p xml:lang="arn" n="7"> Ka che tufachi che ñi mollfüñ nielu ta Wenchullan piŋekefui, Willinleufu che.</p>
            <p xml:lang="arn">Fucha Wenchullan ta kureyefi Pailaweke ñi ñawe eŋu.</p>
            <p xml:lang="arn">Femŋechi mai triparkei tufachi kauchu trokin che.</p>
            <p xml:lang="arn" n="8"> Ka trokin che ta Pailaweke meu ta tripalu Epulef piŋerkefui.</p>
            <p xml:lang="arn">Futa Pailaweks nierkefui kiñe fotüm Epulef piŋelu em.</p>
            <p xml:lang="arn">Küla kure eŋu mülerkefui, ka fentren che elürkefui.</p>
            <p xml:lang="arn">Ñi fotüm Martin Koñoemil Epulef, Epuleo piŋelu, ka küla kure eŋu mülerkei ñi chao reke, ka fentepun ñiwa nerkefui ka kompañ yerkefui ta Kilapan eŋu.</p>
            <p xml:lang="arn">Eluŋei regle pataka regle mari hectárea mapu Kolliko meu, ina Ercilla waria meu.</p>
            <p xml:lang="arn" n="9"> San Kuan piŋefui ka üllmen lonko Kolliko meu mülelu, Epuleo ñi peñi erke, ka mülefui Katrileo.</p>
            <p xml:lang="arn">Ka lonko ta Ankapi Ñankucheo erke, küla kure nielu elme.</p>
            <p xml:lang="arn">Tañi fotüm Manuel Ñankucheo elelŋei ta Ercilla meu pura pataka pura mari hectareas.</p>

         
         
            <head xml:lang="spa">Pu Lemunao</head>

            <p xml:lang="arn" n="1"> Kom inchin ta, Liupaiweke ñi che, Kolliko che ta inchiñ.</p>
            <p xml:lang="arn" n="2"> Tañi epuchi laku ta Lemunao piŋefui.</p>
            <p xml:lang="arn">Mülerkefui ta feichi ñi mülen ta Maŋin ka. Mariluan, winka ñi aukan meu.</p>
            <p xml:lang="arn" n="3"> Tañi fotüm lonkorpulu tañi che meu ta Nawelkura piŋefui.</p>
            <p xml:lang="arn">Ka inkafi pu winka ka miaurkei ta kom ñi malon meu che ñi amurken ta pu wenteche Maŋin amürkei: Nacimiento, los Anjeles, Yumbel, Concepcion ka kake mapu meu.</p>
            <p xml:lang="arn">Feichi tripantu mapu meu fentepun küme miaurkei.</p>
            <p xml:lang="arn">Feichi meu kai küme puraumkefui ta che ka yemeŋekefui kautifa.</p>
            <p xml:lang="arn" n="4"> Lalu ta Nawelkura, lonkoŋerpui tañi che meu tañi chao Lemunao.</p>
            <p xml:lang="arn">Tufachi trokiñ che meu itrokom che reke pu wenteche meu, kom eŋun ta kureyerkefiŋun kisuke ñi che meu, ka niürkefuiŋun ñuke kure.</p>
            <p xml:lang="arn" n="5"> Nawelkura ka inche, epu fotüm müten ta küme elkefiyiñ taiñ pu laku ka taiñ chao ñi ŋulam.</p>
            <p xml:lang="arn" n="6"> Tañi chao Lemunao anüpürkei ta Kolliko, Perkenko ple.</p>
            <p xml:lang="arn">Fei tufa meu fentren kullin niefui.</p>
            <p xml:lang="arn">Ka mülefui fentren luan kechan ta Perkenko ple ka Killem ple itro fentrelei.</p>
            <p xml:lang="arn">Tañi nüŋeael rumel ta kugmei ta femŋekelafui, lukai ta pireñ winkul ple ta anufui ka yamel ta amukelafui ta pireñ ple lle mai.</p>
            <p xml:lang="arn" n="7"> Tañi chao Lemunao, Montri, Kilaweke, Kalvukoi ka Puiñá, Saltu che, itro doi ñiwa lefuiŋun tañi inkaŋeal ta Kilapan.</p>
            <p xml:lang="arn">Lemunao kiñechi no rume llikalafi ta pu winka, ka rumel ta tragulefuiŋun Kilapan piŋefui ñi müna.</p>
            <p xml:lang="arn">Fei meu ta kom pu ñidol lonko itro rumel kaineyefi ka rumel kewayeniefi.</p>
            <p xml:lang="arn" n="8"> Ñi chao kai kullifi ta Aurelio rei.</p>
            <p xml:lang="arn">Epuchi ula kompafulu tufachi mapu meu, tufeichi kolonel Saafedra ta fanten kullian pifui, welu inei no rumé kellulayafui.</p>
            <p xml:lang="arn">Fei meu ta Aurelio chi rei ŋekefui ka elfemin ŋa "Salinas Grandes" meu elmefin Kalfukura ñi mapu meu.</p>
            <p xml:lang="arn" n="9"> Lemunao ta Kalfukura eŋu kiñe mollfuñ che trokifuiŋun ka fei meu weniwen femurkeiŋun.</p>
            <p xml:lang="arn">Fei ta inche kai ta Kalfukura ñi püŋen.</p>
            <p xml:lang="arn" n="10"> Tufachi lonko itrokom ple yerkefi ta duŋun ka kom pañfin ta tufeichi Aurelio pu lafken meu kiñeke kona eŋu.</p>
            <p xml:lang="arn" n="11"> Tufa ula ta lokopiŋerkei.</p>
            <p xml:lang="arn">Fempelai anfe.</p>
            <p xml:lang="arn">Tufeichi wentru ta kizu müten mülekefui.</p>
            <p xml:lang="arn">Duamkelafi ta tragun, pu fuchake lonko eŋu müten nütramkefi ka michaike yepakefui.</p>
            <p xml:lang="arn">Domo kimünŋerkelai, kuretuperkeafui.</p>
            <p xml:lang="arn">Mapuche tukun nierkefui ka ñi lonko pütrüfui che reke.</p>
            <p xml:lang="arn">Ka che ñi iyael müten duamkefui.</p>
            <p xml:lang="arn">Lakankefui ta mansana ka ankükunufi ta antü meu ka femŋechi ikerkefi.</p>
            <p xml:lang="arn" n="12"> Inche ka ñi pu malle Nawelkura müleyin ta Perkenko meu. Tukukeyin kachilla ka nieyin kullin tain pu mapu meu.</p>

         
         
            <head xml:lang="spa">Pu Maŋin.</head>

            <p xml:lang="arn" n="1"> Kuan Maŋin Wenu itro doi ñiwa lonko ŋerkefui ta tufachi mapu meu.</p>
            <p xml:lang="arn">Fei ñi chao ta Kallfukeo ka ñi ñuke meu pu Kilaweke meu triparkei.</p>
            <p xml:lang="arn">Tufa ta lonko ŋerkelafui.</p>
            <p xml:lang="arn">Ñi kauchu newen ŋen meu lonkorpui.</p>
            <p xml:lang="arn" n="2"> Epu mari tripantu nielu trapümfi ta fentren ñiwa ka noi feiŋun ta Arkentinu mapu meu.</p>
            <p xml:lang="arn">Akurkei ta pu rankülche meu, cheu ñi tragunfiel doi che.</p>
            <p xml:lang="arn">Kom eŋun ta malomefiŋun ina Mendoza waria meu.</p>
            <p xml:lang="arn" n="3"> Maŋin feichi meu duŋuyeŋerkei.</p>
            <p xml:lang="arn">Pu rankül che itro müleŋe piŋefui.</p>
            <p xml:lang="arn">Kom eŋun ta müleiŋun pu rankül che eŋu.</p>
            <p xml:lang="arn" n="4"> Wera tripantu meu oñotui ta. Kolliko mapu meu.</p>
            <p xml:lang="arn">Küpalkefui ta domo, waka ka plata.</p>
            <p xml:lang="arn">Kom eŋun ta duamkefeyu tañi kauchu ŋen ka ñi aukafe ŋen kai.</p>
            <p xml:lang="arn">Itro kintuŋekefui ta pu malofe meu.</p>
            <p xml:lang="arn">Femŋechi mai itro doi küme wechafe ŋerpui pu wenteche meu.</p>
            <p xml:lang="arn">Femŋechi mai lonkorpui ñi che meu.</p>
            <p xml:lang="arn">Kakelu pu lonko Kolliko che müchai müten lonko ŋerpui.</p>
            <p xml:lang="arn" n="5"> Femŋechi mai akui ta. aukan ta winka eŋu.</p>
            <p xml:lang="arn">Manŋin ta kellukefi pu winka.</p>
            <p xml:lang="arn">Itro küme weniyefi ta pu rupa duŋulfe ka pu komisario ka pu pagre.</p>
            <p xml:lang="arn">Kom eŋun feipikefeyu: «Ta winka ta kümei; fentren mapu nieiŋun Kofiernu ta kuñifal, weŋeaiŋun tamun mapu».</p>
            <p xml:lang="arn">Kuifike mapuche duamkelafiŋun ta pu pagre.</p>
            <p xml:lang="arn">Feipikefiŋun: «Weda femkelaiŋun, welu weda, femkeiŋun.</p>
            <p xml:lang="arn">Inalepai ta pagre meu pu winka».</p>
            <p xml:lang="arn">Welu mai Maŋin llouke fi tañi ruka meu.</p>
            <p xml:lang="arn">Misalkefuiŋun. Maŋin ta leliulkefui müten, welu ñi pu laku ñi ŋülam niefui Fei meu ta winka kelluekefi.</p>
            <p xml:lang="arn" n="6"> Llituli ñi wechan pu winka eŋu.</p>
            <p xml:lang="arn">Werkülŋekefui ka püron eluŋekefui: «Küme elŋe tami kona, piŋefui, tufa ula küme maloayin».</p>
            <p xml:lang="arn" n="7"> Maŋin ta niefui fentren kona ka ñiwaŋefui.</p>
            <p xml:lang="arn">Niefui ispada ka waiki.</p>
            <p xml:lang="arn">Re furitu lefkefui ta kawell meu ka pulef mallkotukefui ta waiki.</p>
            <p xml:lang="arn">Aukantukefui ta kura eŋu, pura kawell kulen.</p>
            <p xml:lang="arn">Wirafkulen ta pura kawellkefui ka fentren femŋechi aukantun femkefui.</p>
            <p xml:lang="arn" n="8"> Kompañkefui ta pu komenante winka kom pu aukan meu.</p>
            <p xml:lang="arn">Rupai ta Nacimiento, los Anjeles, Concepcion ka Chillan meu.</p>
            <p xml:lang="arn">Pu wenteche ta nükefuiŋun ta plata, waiki, waka itro chem ñi pekan müten.</p>
            <p xml:lang="arn">Kiñe rupa ta kewai ta Laja leufu meu, akuliŋun ta fentren kautifa.</p>
            <p xml:lang="arn" n="9"> Manŋin ta Mariluan, Mulchen che, tufachi aukan meu ka fentepun kaineyefiŋun ta füta Kolipi.</p>
            <p xml:lang="arn">Tufachi kula che ta toro ŋefuiŋun ta kewan meu.</p>
            <p xml:lang="arn" n="10"> Femŋechi mai Maŋin ta ñidol pui.</p>
            <p xml:lang="arn">Kom ñi che ta ñwa ŋefui ta kewan meu.</p>
            <p xml:lang="arn">Femŋechi ñi newen meu ka ñi wechafe ŋen ñidol pui kom pu wenteche lonko meu.</p>
            <p xml:lang="arn" n="11"> Welu mai pu winka ñi komenante ñamumfiŋun ta aukan.</p>
            <p xml:lang="arn">Welu mai kiñeke la rumeiŋun ta kewan meu.</p>
            <p xml:lang="arn">Kakelu eŋun ta uliŋun; kakelu eŋun tu trapumfimun ta soltau pireñ meu.</p>
            <p xml:lang="arn">Feichi meu Kolipi ta amurkei ta Maŋin meu ñi wechayafiel.</p>
            <p xml:lang="arn">Wera rupa maloŋerkei.</p>
            <p xml:lang="arn">Maŋin mai, kom ñi pu weñi meu rupakefui ka ñi pu che meu.</p>
            <p xml:lang="arn">Pu nagpule che pepi kewalaiŋun ta Maŋin eŋun.</p>
            <p xml:lang="arn" n="12"> Maŋin ka Kolipi rumel kaineŋeinun.</p>
            <p xml:lang="arn">Maŋin ñi pu kona peyefilu ta Kolipi ñi che pur laŋumkefiŋun; ka femkefui ta pu kaine eŋun.</p>
            <p xml:lang="arn" n="13"> Maŋin ta anürpui ta Adenkul mapu meu.</p>
            <p xml:lang="arn">Fei meu mai rumel werkümekefi tañi che tañi wenteche meu.</p>
            <p xml:lang="arn">Komlu ta pu winka ñi mapu meu pür wechamekefui.</p>
            <p xml:lang="arn">Kiñe futa aukan meu konfui ta fentren trokin soltau, katrütuŋei ta Kollico mapu meu.</p>
            <p xml:lang="arn" n="14"> Itro yamel amukelafui ta waria meu tañi duŋuael ta winka eŋu.</p>
            <p xml:lang="arn">Kiñe rupa meu mai werküfi ta kiñe lonko ñi chalimeafiel ta komenante los Anjeles meu.</p>
            <p xml:lang="arn">Tufeichi komenante kompane pirkefi, welu mai pilai, Newe küme wentru pikelafi ta pu winka.</p>
            <p xml:lang="arn" n="15"> Weniyerkefi ta kenelal Urkiza, arkentinu che.</p>
            <p xml:lang="arn">Kom pu tripantu werkükefui ta Kalfukura ñi ruka meu ñi llowael tañi ilo ka iyael ñi ulken ta arkentinu kofiernu ñi ulkefiel.</p>
            <p xml:lang="arn">Ka kiñeke rupa kizu kai nolkefui ta pireñ meu, ta arkentinu mapu meu.</p>
            <p xml:lang="arn" n="16"> Kuifi aukan meu arelfi ta kona tañi weni kenerul Kruz; tufachi ülmen ta werküerkeyu ka yefalfi ta plata.</p>
            <p xml:lang="arn">Chillan waria mea amurkei ta ñi pu waikife eŋu.</p>
            <p xml:lang="arn">Ñamlu ta Kruz tufachi aukan meu, illkankunufi tañi mapu meu, mawida meu.</p>
            <p xml:lang="arn">Ka itro küme weniyefi ta Bernardino Pradel.</p>
            <p xml:lang="arn">Pantaleon Sánchez ta rulpaw unkefui ta Pradel meu.</p>
            <p xml:lang="arn">Ka aukan meu ka kullifi ñi pu weni.</p>
            <p xml:lang="arn" n="17"> Kom tragun meu ñidol külefui.</p>
            <p xml:lang="arn">Kiñe rupa ta kiñe futa tragun ta mülerkei ta Malven meu ñi oñolduŋuam ta tufeichi intenente küpa komfulu ta mapu meu.</p>
            <p xml:lang="arn">Tufachi tragun meu akuyei ta che liwen ka amutui nagna antü.</p>
            <p xml:lang="arn">Maŋin itro putrüm duŋui.</p>
            <p xml:lang="arn">Fei meu feipi: «Itro mai, llikantukuŋeyin ta tralkan meu.</p>
            <p xml:lang="arn">Küpape, llowafiyin taiñ pu waiki meu, welu umautukilpe eŋun ta epewun müten».</p>
            <p xml:lang="arn" n="18"> Inei no rume Maŋin reke ta rakiduamkelafui. Itro kalku che reke llikaŋekefui ka futa rakiduamfe lle ta ta Maŋin em.</p>
            <p xml:lang="arn" n="19"> Newentu wirarkelafui.</p>
            <p xml:lang="arn">Kom che ta. duŋulkefui. Pu mapuche meu itrokom che ta duŋukelafui tañi llalla peŋen meu, pekefilu ta illkaukefui ta lofo waka reke femŋekefui.</p>
            <p xml:lang="arn">Ka felen felefui ta pu nanümwen meu, duŋukelafuiŋun.</p>
            <p xml:lang="arn">Welu Maŋin ta duŋulkefui tañi pu nanüm eŋun.</p>
            <p xml:lang="arn">Kakeche femfule duŋuye ŋeafui welu chem piŋelafui rume.</p>
            <p xml:lang="arn" n="20"> Futa witral wentru ŋefui, pichi rupafui.</p>
            <p xml:lang="arn">Ais ŋefui ñi trawa.</p>
            <p xml:lang="arn">Ñi kalku ŋen meu ta femŋerkei pikefui ta che.</p>
            <p xml:lang="arn">Ñi kawell kai kurüais ŋefui.</p>
            <p xml:lang="arn" n="21"> Charawilla ta tukukelafui, fota, koton fuchalu tañi takuael ñi peŋenoam ñi trawa, chimpiru ka kuru futa koton.</p>
            <p xml:lang="arn">Ka niefui apon tukun keneral reke.</p>
            <p xml:lang="arn" n="22"> Ailla kure niefui.</p>
            <p xml:lang="arn">Kiñe ka cautifa erke.</p>
            <p xml:lang="arn">«Chiñurra» piŋekefui.</p>
            <p xml:lang="arn">Kula wentru eli: Kilapan, Epuleo ka Kallvukeo.</p>
            <p xml:lang="arn" n="23"> Alinkun meu lai.</p>
            <p xml:lang="arn">Kake che ta kalku duŋu meu lai pikei.</p>
            <p xml:lang="arn">Adenkul mapu meu lai.</p>
            <p xml:lang="arn">Layael meu mütrümfi ñi pu fotüm.</p>
            <p xml:lang="arn">Küme ŋulamfi itro rumel mai kewayeniafimun ta pu winka fermnolmum ta ñamafimun tamum mapu.</p>
            <p xml:lang="arn">Femayin piŋun.</p>
            <p xml:lang="arn">Lale mai, pür konaiŋun pu winka mapu meu pikefui.</p>
            <p xml:lang="arn" n="24"> Elŋei ta apontukun ta elukefeyu ta keneral Kruz, ñi küme weni.</p>
            <p xml:lang="arn">Eluun meo inei no rume amulai.</p>
            <p xml:lang="arn">Inei no rume kimlai cheu ñi elŋen.</p>
            <p xml:lang="arn" n="25"> Alüñma meu mai lefmawi ta Kilapan, elfi ñi mapu. Chanko piŋelu.</p>
            <p xml:lang="arn">Kofiernu ñi soltau ta rumel inakefeyu.</p>
            <p xml:lang="arn">Lonkoche meu purkei. (ina Lautaru waria meu).Fei meu mai yefi ta wampo cheu ñi elkefiel ñi chao.</p>
            <p xml:lang="arn">Karrita meu yerkefi</p>
            <p xml:lang="arn">Küme illkalfi tañi peŋenoam, ka ñi weda femnoafiel ta pu kofiernu ñil soltau.</p>
            <p xml:lang="arn" n="26"> Kom che feipikefui inei nüle Maŋin ñi la kalül kom femŋeaiŋun.</p>
            <p xml:lang="arn">Itro rumel kauchu wechafe ŋeaiŋun.</p>

         
         
            <head xml:lang="spa">Pu Kilapan</head>

            <p xml:lang="arn" n="1"> Pu ŋoluche itro unen ñidol ta kimpafiŋun ta Kilapan, Maŋin ñi kauchu fotüm.</p>
            <p xml:lang="arn" n="2"> Pu wenteche itro tragu lekefuiŋu.</p>
            <p xml:lang="arn">Fentren che tremkefui, welu rumel kiñe lonko müten mülefui.</p>
            <p xml:lang="arn">Fei meu ta kom aukan ta küme nielkefi.</p>
            <p xml:lang="arn">Pu nagpüle che kai fentren che fel welu kai ka fentren lonko nierkefuiŋun.</p>
            <p xml:lang="arn">Ralu mai ta Kolipi doi kizuke kainewenturkeiŋun mai.</p>
            <p xml:lang="arn">Ka rumel malomerkeiŋun.</p>
            <p xml:lang="arn" n="3"> Kilapan ta tremi ta Adenkul meu.</p>
            <p xml:lang="arn">Pichi witran che ŋefui, pichirumefui ka lig ŋefui.</p>
            <p xml:lang="arn">Ñi chao reke itro fentepun wechafe nefui.</p>
            <p xml:lang="arn">Ka rumel kaineyefi ta pu winka.</p>
            <p xml:lang="arn">«Küpa amürkeiŋun ta waria ñi malaltukuŋeal ta waka reke.</p>
            <p xml:lang="arn" n="4"> Küla kure nierkei.</p>
            <p xml:lang="arn">Kuana Malen, Faustino Kilaweke ñi ñawe erke; kaŋelu ta Kolicheo ñi ñawe, Dollinko ion ko (Lautaro ñi pireñ ple lle mai).</p>
            <p xml:lang="arn">Eli kayu fotüm, doi kauchu ŋerpui ta Epuleo Kilapan piŋelu.</p>
            <p xml:lang="arn">Ka epu mülefui ta Namunkura ka Linkopan eŋu.</p>
            <p xml:lang="arn">Petu maŋelei ta Kilapan ñi pu che.</p>
            <p xml:lang="arn" n="5"> Tufachi lonko itro rumel ta yeŋerkelai ta kewan meu.</p>
            <p xml:lang="arn">Ka aukan ta nierkefuiŋun ta kofiernu pu winka eŋu, pu wenteche ta aukarkeiŋun ta Maŋin ñi pin: «Itro oñoai ta winka lonko» .</p>
            <p xml:lang="arn" n="6"> Itro yamel ta mai pilai ñi tripayael tañi duŋual ta tragun meu.</p>
            <p xml:lang="arn">Werkükerkei ñi chedkui Kilaweke.</p>
            <p xml:lang="arn" n="7"> Wera rupa ta amürkeiŋun ta pu winka ñi mapu meu.</p>
            <p xml:lang="arn">Kiñe rupa ta puurkei ta Chanco, Kipalan ñi ruka meu; pütrümtulerŋei ñi ruka.</p>
            <p xml:lang="arn">Femŋechi duŋu meu ta triparkei.</p>
            <p xml:lang="arn" n="8"> Kilapan kiñe rupa ta mütrümfi ta keneral Pinto ñi kewayal itro mür kizu müten.</p>
            <p xml:lang="arn">Keneral ta llikai, tripalai.</p>
            <p xml:lang="arn" n="9"> Tufeichi wechafekenole ta che feipirkereyu ta Kilapan: «Tufa ta kalku, anchimallen ta niei.Fei meu ta llikakelafi ta tralka ka kofiernu.</p>
            <p xml:lang="arn" n="10"> Ka kizu kai wechakefi ta waria.</p>
            <p xml:lang="arn">Kake trokin che tañi peñi Epulef wechalkefui ka ñi fotün.</p>
            <p xml:lang="arn" n="11"> Aurelio piŋechi ülmen ŋulamkefi ta Kilapan ñi chumael, itro inakefui ñi rakiduam.</p>
            <p xml:lang="arn">Fei ta ŋulamfi ñi nieael keneral ka ministro.</p>
            <p xml:lang="arn">Femŋechi ta kenerali ta Montri, Lemunao, Kilaweke ka Kalvukoi.</p>
            <p xml:lang="arn">Lalu ta kiñe ka ülmen konfui.</p>
            <p xml:lang="arn" n="12"> Kümeluwiŋun mai pu wenteche. Petu ñi anü munon ta Temuko waria akurkei ta Lonkoche mapu meu (ina Lautaru waria meu).</p>
            <p xml:lang="arn" n="13"> Fau mai ta kom pu lonko nülamkefi ñi newen tuael.</p>
            <p xml:lang="arn">Kiñe rupa ta futa tragun deumai ta ina Lonkoche mapu meu.</p>
            <p xml:lang="arn">Tragurkeiŋun ta Mariwal Chanko che; Liefio Nielol che; Katrikura Lonkoche che; Montri Perkenko che; Kalvukoi Pua che; Kiñenao Perkenko che; Nawelkura ka feichi mapu meu; Ñamkucheo Kolliko che; Lienan Temuko che; Estefan Romero Truf-truf che; Panchu Kuramil Koyawe che; Pikumche Kakon che, ka fentren lonko.</p>
            <p xml:lang="arn">Kilapan füta komantü duŋui. Oimarkelai ñi chao.</p>
            <p xml:lang="arn">Maŋin ñi ulurkenon ñi mapu. Mai pirkelai ñi domo ka ñi pu kure ñi fotüm eŋun ñi rupayael ta pu winka meu.</p>
            <p xml:lang="arn">«Femŋechi, pi, eimum ta femaimun ta pu lonko.</p>
            <p xml:lang="arn">Pu nagpule che ta koilalŋerkeai ta kofiernu meu.</p>
            <p xml:lang="arn">Koñoepan ka Painemal ta waka reke feleiŋun lichituŋekei ñom reke mainaŋerkei.</p>
            <p xml:lang="arn">Kiñeke wentru ta ŋumarkeiŋun.</p>
            <p xml:lang="arn" n="14"> Feichi meu mai ta Kilapan.</p>
            <p xml:lang="arn">Alimko meu chi kutran ta lai mai.</p>
            <p xml:lang="arn">Elŋei ta Lonkoche meu cheu ñi elŋen tañi chao ka ñi peñi Epuleo.</p>
            <p xml:lang="arn">Inei no rume kimlai cheu ñi mülen ñi wampo.</p>
            <p xml:lang="arn">Eluwun ta mollirkei ta che wera antü, welu pun meu entuŋerkei ta wampo.</p>
            <p xml:lang="arn" n="15"> Kilapan ñi pu fotüm Pantaleon Sánchez ta kimülkerfi ta winka duŋu.</p>
            <p xml:lang="arn">Ñi fotüm Namunkura piŋelu ta lai puñu kutran meu.</p>
            <p xml:lang="arn">Puñu ka nage piukelu chi kutran fentren che ta laŋumerkei ta pu wenteche meu.</p>

         
         
            <head xml:lang="spa">Lienan ñi che</head>

            <p xml:lang="arn" n="1"> Tufeichi wentru llitufilu tufachi che ta Nawelwen piŋefui</p>
            <p xml:lang="arn" n="2"> Kuduleufu meu ta mulefui Muko ple.</p>
            <p xml:lang="arn">Renako putui.</p>
            <p xml:lang="arn">Ayilafi.</p>
            <p xml:lang="arn">Fei meu ta ina Temuko mapu meu akui.</p>
            <p xml:lang="arn" n="3"> Fau fentren mapu ta per pai, futake lelfun, wintrun ko ka tutelu mawida.</p>
            <p xml:lang="arn">Rukapai tañi pu kona eŋu.</p>
            <p xml:lang="arn">Felefui duŋu kuifi; unelu meu kompufui ta doi pülle lechi lonko meu müten.</p>
            <p xml:lang="arn">Futa lelfun meu deumai ta. ruka. Temuko piŋefui feichi lelfun.</p>
            <p xml:lang="arn" n="4"> Fei meu kai akuiŋun kona ka rukapaiŋun.</p>
            <p xml:lang="arn" n="5"> Nawelwen trapumfi ta kullin.</p>
            <p xml:lang="arn">Küme elniekefi femŋechi fentren ufisa ka auka nierpui.</p>
            <p xml:lang="arn" n="6"> Ulmen ŋerpui ka kinturpui kümeke domo.</p>
            <p xml:lang="arn">Kureyefi futa wechafe Wichakura, Koyawe lonko ñi ñawe</p>
            <p xml:lang="arn" n="7"> Tufachi we weni meu doi küme che ŋerpui.</p>
            <p xml:lang="arn">Femŋechi mai newen lonko ŋerpui.</p>
            <p xml:lang="arn" n="8"> Tufachi kure larpui.</p>
            <p xml:lang="arn">Fei meu Wichakura ñi inan ñawe Lucia piŋelu.</p>
            <p xml:lang="arn">Tufachi kurewen meu tripai Ramon Lienan, Wirio ka Clorinta.</p>
            <p xml:lang="arn">Ka fentreñma meu akuli kiñe chiñurra Chillan tuglu ta Lorenza piŋelu.</p>
            <p xml:lang="arn" n="9"> Nawelwen ta wenteche ñi inka fel, fei kewamefi pu nageltu che.</p>
            <p xml:lang="arn">Maŋin ñi duŋu meu müten kenkefui ta futa lonko.</p>
            <p xml:lang="arn">Nawenwen feipikefui. «Kümei!» tufachi duŋu ta kümei tañi pifel ta Maŋin».</p>
            <p xml:lang="arn" n="10"> Tufachi Nawelwen ülmen lonko ŋerpui.</p>
            <p xml:lang="arn">kiñe futa wechafe doi ñiwa ŋefui ta kom che meu, futa kalül niefui.</p>
            <p xml:lang="arn">Kom ñi pu yall kai futa witran che ŋefuiŋun.</p>
            <p xml:lang="arn" n="11"> Nawelwen niefui ñi newen Pillanlelfun ka Temuko meu man kug Kagten leufu ple.</p>
            <p xml:lang="arn">Werache anüpaiŋun tañi. dullipael chi mapu meu.</p>
            <p xml:lang="arn">Pu kullin ütakefui itrokom ple futake kechan meu.</p>
            <p xml:lang="arn" n="12"> Kakelu pu lonko eŋu fentren kullin niefuiŋun, itro kümeke kawell muel, tufachi Temuko che re wechan müten ayikefuiŋun.</p>
            <p xml:lang="arn" n="13"> ŋen lonko yekefui ñi che kewan meu.</p>
            <p xml:lang="arn">Niefui küla kapitan, fei ta kellukefeyu tañi yeyafiel ta pu kona aukan meu.</p>
            <p xml:lang="arn">Fei ta. feipikefui Nawelwan, Karikeo i Paillakeo.</p>
            <p xml:lang="arn">Kuifi meu mai pu lonko kom ta niefuiŋun kümeke kapitan.</p>
            <p xml:lang="arn" n="14"> Tufachi pu kapitan wechan duŋu kimelkefiŋun chumŋechi ñi kimelŋeken ta kawell.</p>
            <p xml:lang="arn">Waiki meu chi kewan ta kimelkefi, namuntu ka kawell meu; ka ñi lazuŋeael ta pu winka ta lükaitun meu ñiwal kefi ta che.</p>
            <p xml:lang="arn">Ka rünkün kawell meu itro küme konkefui ta che, lepumkawell yael nülelelu ta külen meu.</p>
            <p xml:lang="arn">Wenuntu meu ütruftuŋekefui ta waiki ka oño lefkulen ta mallkotuŋekefui.</p>
            <p xml:lang="arn">Fentrentu rupa ta rünkükefuiŋun.</p>
            <p xml:lang="arn">Trapelkulechi wentru itro edentuŋekefui ka ayentuŋekefui.</p>
            <p xml:lang="arn">Ka llumllumael chi duŋu meu kimelŋekefui, tañi killiŋenoam ta troflu ta pu winka ñi tralkan.</p>
            <p xml:lang="arn">Kom pu mapuche niefuiŋun ta tralka, welu tufeichi che kawell meu kewakelu ta üchafkefiŋun tañi kizu kewayael.</p>
            <p xml:lang="arn" n="15"> Kom pu wecheke wentru küme miaukefiŋun epu ka melilen amukefiŋun tañi lefkülen tuaikunuael tañi epulen ta witrayael ta kaine ñi ad meu.</p>
            <p xml:lang="arn" n="16"> Kom pu mapuche wirarkulen ta kewakefuiŋun tañi trupefyael ka ñi kizu eŋun ñi liikanoael</p>
            <p xml:lang="arn" n="17"> Kom puke kapitan elkefuŋun ta duŋu wechan meu.</p>
            <p xml:lang="arn">Kom pu kona kai trarilonko kulen ta amukefuiŋun, ka triltrankulefuiŋun ta wentell ple ka kiñi pichi chamall meu illfolefuiŋun.</p>
            <p xml:lang="arn">Feichi ñi konael tawechan meu wirarkefuiŋun: «¡Wenuntumun ta, chamall, wenuntumun ta chamall!</p>
            <p xml:lang="arn">Yá, ya, lamun, larnun!»</p>
            <p xml:lang="arn">Kümenolu ta duŋun itrokom eŋun ta illkaukefuiŋun ta wewal meu konkefuiŋun ta mawida meu.</p>
            <p xml:lang="arn">Kümelu ta duŋu inakefuiŋun ta puke kaine ka lanümyekefiŋun ka nünieyefiŋun ta pu ke kawell, chilla, safle, tralka ka makuñ</p>
            <p xml:lang="arn">Küme wechan meu fentrentu ta weukefuiŋun.</p>
            <p xml:lang="arn" n="18"> Doi kümeke kapitan küme illkaukefuiŋun tañi doi küme lloftuafiel ta puke kaine.</p>
            <p xml:lang="arn">Ka wedake femael eŋun kimfuiŋun.</p>
            <p xml:lang="arn" n="19"> Nawelwen ta nielafui ta fotüm wechayall meu, welu niefui kümeke kona.</p>
            <p xml:lang="arn" n="20"> Weulu tu kofiernu ñi soltau, pu wenteche llika tuiŋun.</p>
            <p xml:lang="arn">Fei meu mai noputui ta waidof mapu meu, fei meu ta kümeke malon kefui ta che.</p>
            <p xml:lang="arn">Tragufi ñi pu che: «Malomeayin nome pireñ, tufa meu kumelelayin ta ula, pi».</p>
            <p xml:lang="arn">Inal ta Nawelwal,Collcholl lonko ka Nawelwen ñi mollfüñ, tragufiŋun kom ñi pu che.</p>
            <p xml:lang="arn">Forowe che ka trawi.</p>
            <p xml:lang="arn">Meli pataka che erke.</p>
            <p xml:lang="arn" n="21"> Nofiŋun ta pireñ akupuiŋun ta Kalfukura ñi mapu meu.</p>
            <p xml:lang="arn">Ulpuiŋun ta yewun Kalfukura eli rüpü.</p>
            <p xml:lang="arn" n="22"> Inalepafui ta Kolipi ñi che.</p>
            <p xml:lang="arn">Duŋupai ta werken: «Lonko Kolipi pi: Kalfukura küme weni ta inchiñ, unelechi che ta kaine eŋun.</p>
            <p xml:lang="arn">Küme elŋelayafuimi, laŋümfiyiñ».</p>
            <p xml:lang="arn">Kalfukura ma pi.</p>
            <p xml:lang="arn" n="23"> Oñopalu mai Nawelwen, Kolipi pu che illkawi.</p>
            <p xml:lang="arn">Lloupafi ta Kalfukura.</p>
            <p xml:lang="arn">Elufi pulku ka ilolfi ta auka.</p>
            <p xml:lang="arn">Molliŋun.</p>
            <p xml:lang="arn">Kalfukura ta trfkintufi waiki ta kullin meu tañi nienoael ta chem no rume ñi kewayael.</p>
            <p xml:lang="arn" n="24"> Trupefkulen ta tripai kiñe ple Kolipi ñi che ka kañ ple Kalfukura ñi che ka kewafiŋun Nawelwen ñl che.</p>
            <p xml:lang="arn">Fentren che lai.</p>
            <p xml:lang="arn">Kiñeke müten pura kawelliŋun lefpaiŋun ta Chile mapu meu.</p>
            <p xml:lang="arn">Nawelwen, Inal ka Nawelwal eŋun ta laiŋun ta laiŋun ta kewan meu.</p>
            <p xml:lang="arn" n="25"> Pu wenteche illkuiŋun.</p>
            <p xml:lang="arn">Maŋin ta lladkuntufi ta Kalfukura.</p>
            <p xml:lang="arn" n="26"> Wirio, Nawelwen ñi fotüm, noi ta Arkentinu.</p>
            <p xml:lang="arn">Malomei ta futa ñiwa Pinsen eŋun ka mufuke lonko eŋu kai.</p>
            <p xml:lang="arn">Kiñe rupa pui ta Flanka waria, meu.</p>
            <p xml:lang="arn">Yeŋei. Kautifalŋei.</p>
            <p xml:lang="arn">Koñernu ta tukueyu ta Martin García piŋechi lil meu.</p>
            <p xml:lang="arn" n="27"> Tripai.</p>
            <p xml:lang="arn">Tukulŋei ta mapu feichi wechan ta Parawai meu, kawell ŋechi che meu.</p>
            <p xml:lang="arn">Fei meu mai eluŋei ta mapu, cheu ñi moŋenpui ta pataka tripantu, ka moŋerpui ñi pu yall.</p>
            <p xml:lang="arn">Kiñe winkalkulei.</p>
            <p xml:lang="arn" n="28"> Korinda Nawelwen ta kureyi ta Chollcholl lonko eŋu ta Antonio Painemal piŋelu.</p>
            <p xml:lang="arn" n="29"> Nawelwen ñi chiñurra kure ta Kalfú eŋu niewi, kona ka pu Llankiwen ñi che tañi laku fel mai, ina Temuko che.</p>
            <p xml:lang="arn" n="30"> Ramon Lienan ta lonkorpui.</p>
            <p xml:lang="arn">Ñi pu che rumel felei ta tufachi lonko eŋu.</p>
            <p xml:lang="arn">Ka rumel kaineyefi ta pu winka ka weniyefi pu wenteche.</p>
            <p xml:lang="arn">Tukukelafui ta mapu meu, ayikefui ta aukan, lepüm kawell ka palin duŋun.</p>
            <p xml:lang="arn">Doi kümeke palife niefui kai, rumel weuniekafui kom chadin ñi pu che eŋu.</p>
            <p xml:lang="arn" n="31"> Fentrentu rupa malokefui, ka kizu weñamkefui.</p>
            <p xml:lang="arn">Doi futa malon fel ta Venancio Koñoepan ta Antonio Painemal eŋu ta ulpalu ta tufachi mapu meu.</p>
            <p xml:lang="arn" n="32"> Ramon Llenan ñi koña, Teuke, ta niefui kiñe ñawe.</p>
            <p xml:lang="arn">Larkei mai ta kiñe ñawe ka kiñe kona Koñoepan meu.</p>
            <p xml:lang="arn">Machi ta Teuke ñi ñawe kal kulfi.</p>
            <p xml:lang="arn">Tufa mai lefpai ta Temuko.</p>
            <p xml:lang="arn">Koñoepan ta werkui ta ñi eluŋeael ta rupu ñi konam ka ñi laŋumafiel ta kalku.</p>
            <p xml:lang="arn">Teuke pi: « Ñi ñawe ta kalkuŋelai ».</p>
            <p xml:lang="arn">Fei Lienan pilai.</p>
            <p xml:lang="arn" n="33"> Koñoepan ta trawi ta Antonio Painemal, kempu yerkefi ta pu Lienan.</p>
            <p xml:lang="arn">Trawi che: Renako, Trapiko, Malalche, Kurirriŋe ka Tromen che, trafküi ta kiñe waranka kechu pataka che.</p>
            <p xml:lang="arn">34 Werkuŋei mai epu weche wentru ta Lienan ñi mapu meu itro tutelu kawell meu.Küpa nüŋefuiŋun, welu</p>
            <p xml:lang="arn">lefmawiŋun.</p>
            <p xml:lang="arn" n="35"> Akui malon.</p>
            <p xml:lang="arn">Küla pataka Temuko che trawi ka eŋumfi ta kaine wenu Kuel piŋcehi winkul.</p>
            <p xml:lang="arn">Küme eluwiŋun ñi kimun meu mai.</p>
            <p xml:lang="arn">Lienan ta ŋufachi ta che.</p>
            <p xml:lang="arn">Painemal feipifi ñi kempu: «Kewakilŋe, ulŋe ta kullin» Lienan feipi: «Yelayaimun, itro lali ula kewawelayan».</p>
            <p xml:lang="arn" n="36"> Kewai mai ta che.</p>
            <p xml:lang="arn">Malalŋei ta puke kona.</p>
            <p xml:lang="arn">Laŋumŋei ta Teuke, fentren che ta allfui ka laiŋun.</p>
            <p xml:lang="arn">Yepaiŋun ta plata ka epu pataka kullin, itro Weterukan ñi kullin muel, Lienan ñi kapitan fel</p>
            <p xml:lang="arn" n="37"> Lienan ta werkulfi ta Kilapan.</p>
            <p xml:lang="arn">«Eluŋechi ta kona tañi maloafiel ta Koñoepan».</p>
            <p xml:lang="arn">Kilapan ayiwi: «Küpa laŋum fiñ ta Koñoepan; mañumeyu mai müna».</p>
            <p xml:lang="arn" n="38"> Küme eluwiŋun ta Kilapan ñi che.</p>
            <p xml:lang="arn">Trawiŋun ta Estefan Romero. Truftruf che ka Kuramil, Koyawe lonko.</p>
            <p xml:lang="arn">Temuko trawiŋun.</p>
            <p xml:lang="arn">Pun meu amuiŋun, epewun meu akuiŋun.</p>
            <p xml:lang="arn">Koñoepan ta lefi ta Repokura men; kom che ta lefiŋun kai.</p>
            <p xml:lang="arn">Temuko che wewi.</p>
            <p xml:lang="arn" n="39"> Umañ meu akui ta pu domo ŋullatuael ta kullin, kiñe no rume ultulaiŋun, Kolliko che fentren yeiŋun.</p>
            <p xml:lang="arn" n="40"> Lalu mai, lonkorpui ñi fotüm, Wirio Lienan.</p>
            <p xml:lang="arn">Kureyefi ta Sabel Kuramil eŋu, Pancho Kuramil ñi ñawe.</p>
            <p xml:lang="arn">Tufachi Kuramil ta Wichakura ñi fotüm erke, ka rumeñma aukafe, Koyawe lonko Nawelwen ñi chedkui. Tufa tañi chao.</p>
            <p xml:lang="arn" n="41"> Wirio ta rumel kaineyefi ta pu winka. ñi pu laku reke.</p>
            <p xml:lang="arn">Kom pu aukan meu, kom chi lupa ñi anüŋepan ta waria ta Malleko, Tagen ka Kagten meu kellukefi ta wenteche.</p>
            <p xml:lang="arn">Rumel küme weniyefi ta Kilapan.</p>
            <p xml:lang="arn" n="42"> Tragupalu ta che, feichi ñi anüŋeael ta Temuko chi waria, akupai tañi pu kona eŋu, welu katrütueyu ta puke soltau.</p>
            <p xml:lang="arn" n="43"> Wirio Lienan ta lai (1904).</p>
            <p xml:lang="arn">Itro rumeñma weda futa eluwun deumailŋei; kom ñi pu che ka ñi weni tragupaiŋun.</p>
            <p xml:lang="arn" n="44"> Lienan ñi pu mapu meu anuŋepai ta Temuko piŋechi waria, lle mai.</p>
            <p xml:lang="arn" n="45"> Tufa ta inche tañi che ñi duŋu, ñi chau ñi pieteu ka ñi ñuke mufuke rupa allkükefin tañi ñuke.</p>

         
         
            <head xml:lang="spa">Kidel ñi che</head>

            <p xml:lang="arn" n="1"> Futa kuifi mai mülefui Kidel ñi che cheu ñi piŋemun Kawintue ula ina Kagten leufu, Temuko ñi nor meu.</p>
            <p xml:lang="arn" n="2"> Truftruf ta kiñe futa lelfun tuumefui wele Kagten leufu, Temuko cheu ñi mulemun ta Llamuko witrun, cheu ñi norkülen Kakon piŋechi waria meu, ka pireñple Sulliko ta pui.</p>
            <p xml:lang="arn">Niei tufachi mapu fentren winkul, welu müte fucha puralai.</p>
            <p xml:lang="arn">Cheu ñi lelfun ŋen meu fentren ko, pu lil reke anünakumkefuiŋun, femŋechi mai rumel mülekefui ko eŋu kachu.</p>
            <p xml:lang="arn">Fentren wintrunko mülei ka yekefuiŋun tañi ko pu külantu meu ka raŋin mawida meu yekefuiŋun ta fiskeñ.</p>
            <p xml:lang="arn" n="3"> Tufa meu mai mülefui fentren manzanantu tufa ula pichin müten mulewetuiŋun.</p>
            <p xml:lang="arn" n="4"> Tafi laku Kurilaf piŋefui, Epu kure nierkei, eli epu fotüm: Kuan, Kuriwinka Kidel eŋu; tufa ta amui ta Arkentinu meu.</p>
            <p xml:lang="arn">Lalu mai, lonkorŋerpui ta itrokom che meu Kuan Kidel, tañi chau.</p>
            <p xml:lang="arn">Mür moŋeiŋun feichi aukan meu mülelu pu winka eŋu ka weniyefiŋun pu wenteche eŋu, pu winka ñi inkafe lle mai.</p>
            <p xml:lang="arn">Kom pu winka Don Kuan pikefeyu tañi ülmen ŋen ka ñi ñiwa ŋefel ta aukan meu.</p>
            <p xml:lang="arn" n="5"> Epu kure niefni ka kechu fotüm eil; tremiŋun Toribio Kidel, Kolicheo, ta inche, ka Toribio Segundo Kidel.</p>
            <p xml:lang="arn">Pu mapu meu seguntu pikefui ka kiñe inan peñi, laku yekefui ta unen.</p>
            <p xml:lang="arn">Ñi pu fawe mülefui Marucha, Wispill, Sampita, Pichi Sampita, Maika, Ikela, Pichi Ikela ka Kariŋe.</p>
            <p xml:lang="arn" n="6"> Ñi peñi Toribio ka inche, llegmekefyiñ; kizu niei ta epu wentru ka kiñe domo inche elin meli fotüm ka kechu ñawe.</p>
            <p xml:lang="arn" n="7"> Tañi chau Kuan Kidel, tripatui ta Kawintue meu ñi amuael nome Truftruf tañi ayifel kon domo tañi laŋumafiel, ñi ülmen ŋen meu.</p>
            <p xml:lang="arn">Deumali ruka, elufi kullin ka fentren plata tañi küume efŋeam ka deumalfi kom tañi oño küme anüpuael nome Truftruf cheu ñi lapun.</p>
            <p xml:lang="arn" n="8"> Niefui fentren kullin ka mawidantu kechilefui ta manzana.</p>
            <p xml:lang="arn">Ñi kawell tanpan külefui ta plata meu, ka kom ñi pu kure ta rumeñma küme miaufuiŋun.</p>
            <p xml:lang="arn" n="9"> Niefui epu tutelu palife: Kayukeo ka Painekura, füta lepumfe ka futa newenfe.</p>
            <p xml:lang="arn" n="10"> Millaken mensake itro küme aukanfe wechafe fel, fei ta tañi chao eŋu kellukefuiŋu.</p>
            <p xml:lang="arn">Rumel re furitu miaukefui ka ankastripalefui.</p>
            <p xml:lang="arn">Rünküfui tañi kawell ka lonko meu kelü trarilonko yekefui fantira reke yekefui futa kauchu wechafe.</p>
            <p xml:lang="arn">Tufachi Millakeo itro tutelu weupife ŋefui trawun meu itro chumafelchi ñi duŋun werkuŋen meu.</p>
            <p xml:lang="arn">Kellukefeyu ñi duŋun meu Pilkil, Plateru Santufal, Marilaf ka Tralkan Wento, meli tutelu weupife itro chumŋechi duŋu meu nütrankelu.</p>
            <p xml:lang="arn" n="11"> Mülefui fachi mapu meu kiñe itro rüftutelu machi Losa Painekura piŋefui.</p>
            <p xml:lang="arn" n="12"> Tufachi lofche meu mülefui fentren lonko, ñidol ñi mollfün meu tripalu, fei meu ta mülefui Platero Santufal, Tralkan Wento, Antünao, Painekura, Pichuñmañ ka Wentekol.</p>
            <p xml:lang="arn">Kom eŋun niefuiŋun ta kona, ka waiki niefuiŋun ta wechayael meu.</p>
            <p xml:lang="arn" n="13"> Don Kuan Kidel rumel amukefui ta Arkentinu meu; yekefui plata ka lama oñol kefui ta kullin.</p>
            <p xml:lang="arn">Weniyefi ta Saiweke, Kalfukura ka ñi fotüm Namunkura.</p>
            <p xml:lang="arn" n="14"> Namunkura, arkentinu pu winka apumfilu pu mapuche, nopatui tufachi mapu meu, fei meu akupatui futa Kidel ñi ruka meu.</p>
            <p xml:lang="arn">Fentren che trapumfi ta Kidel tañi allkütuael ka ñi kimŋeael; rumeñma fentren che trawi.</p>
            <p xml:lang="arn">Fei meu mai ka oño trawi ta Painevilu meu ñi mapu Makewe meu; ka trawi Koñoepan ñi mapn meu, Chollcholl.</p>
            <p xml:lang="arn">Namunkura Don Kuan Kidel eŋu miaukefui müten.</p>
            <p xml:lang="arn">Kalku reke mülefui rumel miaulfui ta kiñe pichi kura ŋe nielu ka wun.</p>
            <p xml:lang="arn" n="15"> Don Kuan Kidel wechafe no fel mal: kizu mai amukelafui wechan meu tañi aukayael; kizu mai re ñi ŋulam meu poyeŋefui, itro fentepun kume nutram niefui.</p>
            <p xml:lang="arn">Fei meu mai kifie rupa pienen; «Rantuyelmi, mai chao, ta mi che meu küme allkutuaimi, tami ülael kümeke duŋu, femŋechi küme wentru ŋeaimi, fei meu kai küme che piŋeaimi».</p>
            <p xml:lang="arn" n="16"> Aukan duŋu meu konfui tañi chedkui Kuriwinka Romero.</p>
            <p xml:lang="arn">Mütrenko meu unelu meu mülefui tufachi ñiwa lonko Kollerrawe meu anüpalu, nome Truftruf mapu.</p>
            <p xml:lang="arn" n="17"> Kiñe rupa mai malopaeyu ta Domingo Melivilu, Makewe che, tufeichi Meliñ, Ankafil, Ñankufil ka fentren che.</p>
            <p xml:lang="arn">Laŋümŋei kom ñi pu kona ka kizu lefi ka triŋtraŋkulen.</p>
            <p xml:lang="arn">Rupai mai futa Kidel ñi ruka meu, inei ta elueyu iyael.</p>
            <p xml:lang="arn">Ñi ñiwa ŋen Kidel elueyu ñi ñawe Marucha tañi kureyeyael.</p>
            <p xml:lang="arn" n="18"> Femŋechi mai tripai Romero ñi pu che, Kuriwinka Romero tripai ta futa kauchu Esteban Romero.</p>
            <p xml:lang="arn">Tufachi che meu tripaiŋun ta Millapan, Ankamil ka Millanao Romero.</p>
            <p xml:lang="arn" n="19"> Estefan Romero eli trafkü meu pura fotüm ka marikechu ñawe.</p>
            <p xml:lang="arn">Nierkei kechu kure kiñe ruka meu: kiñe ta tufeichi ñiwa lonko Kilaweke ñi ñawe erke.</p>
            <p xml:lang="arn" n="20"> Pu truftruf che kewa ŋepaŋei tañi weñefalŋen ta pu Makewe che.</p>
            <p xml:lang="arn">Weñelŋei pu Makewe che kiñe pichi waka; Truftruf che weñefi piŋun, kullipe piŋei mai welu pu Truftruf che mai pilaiŋun ta kulliael, Tel meu mai illkuiliun.</p>
            <p xml:lang="arn">Fei meu mai pu Makewe che malomeafiyiñ piŋun tañi femneael.</p>
            <p xml:lang="arn">Kuriwinka mai kimürkei fei meu puli duŋu ta Kidel meu.</p>
            <p xml:lang="arn">Kidel mai küme eluwi, yemei che llum duŋu meu ta Allipeñ, Kechureu, Pitrufken ka Llamuko.</p>
            <p xml:lang="arn">Epewenlu kirie antü Sulliko ple kompaiŋun ta pu makewe che.</p>
            <p xml:lang="arn">Truftruf che kimlu ka itro pegutulefui, küme eluukülefuiŋun.</p>
            <p xml:lang="arn">Epu antü kewaiŋun ka pu makewe yeŋei mai, doi küme kawell nielu müten pepi lefmawiŋun kawell külen.</p>
            <p xml:lang="arn" n="21"> Oñotulu pu makewe che lloftulen nürumefiŋun kiñe domo Alunsa piŋelu, Truftruf che.</p>
            <p xml:lang="arn">Tufeichi domo meu kom duŋu kimfiŋun tañi Kuriwinka ñi yepan tufachi mapu meu.</p>
            <p xml:lang="arn" n="22"> Feichi meu mai itro fentepun kaineyefiŋun ta Makewe che eŋu ka ta Romero eŋu.</p>
            <p xml:lang="arn">Küme ŋetuiŋun kupalu ta Penchulef, Pitrufken che; Kilapan ka Kilaweke pu wenteche tañi doi kewanoael ta doi newenŋeael, ñi itro ruf newentuael kizu taiñ mapu meu. Alunsa naipikunuŋei ka kom che kewanoael tufachi mapu meu.</p>
            <p xml:lang="arn" n="23"> Futa Kidel pu wenteche eŋu müten inkayeniefi, ka itro fentepun wenüi yefi tufeichi ülmen lonko Maŋin ta Külapan eŋu.</p>
            <p xml:lang="arn" n="24"> Amürkei tufeichi futa tragun Pitrawe meu cheu ñi duŋumun ta Kilapan, komantü duŋulu.</p>
            <p xml:lang="arn">Elumuan ta kona tañi aukayafiel pu winka lefkulen kompalu kütral reke; itro chomafiyiñ tufachi kütral re aukan meu, re lan meu.</p>
            <p xml:lang="arn" n="25"> Fei meu lle, pu Romero kütü mai pilaiŋun tañi rumeael ka ñi anümael ta waria pu winka.</p>
            <p xml:lang="arn">Pu kofiernu ñi soltau akulu tufachi Kagten leufu küdau mekelu eŋun ka norüno mekefilu eŋun ta tufachi winka rüpü, pu Kidel eŋun ka Estefan Romero rupaliŋun kom mapu meu ta püron; akui mai pu lonko meu Ñankupil, Allipeñ che; Manuel Kotar, Koliman eŋu Llaima che; Nekulmañ, Forowe che; Wirio Lienan, Temuko che.</p>
            <p xml:lang="arn" n="26"> Pichin meu mai, müfu kien meu müten trawiŋun Truftruf meu Llaima che Allipeñ che eŋu tañi wepafyael kom pu winka ni ruka.</p>
            <p xml:lang="arn">Estefan Romero futa ñiwa lonko ñidol ŋerpui.</p>
            <p xml:lang="arn">Kiñe trokiñ ta rupai nilawe meu, aimeñ wente meu mülelu.</p>
            <p xml:lang="arn">Nekulmañ ta akurpui ta puente Flanku meu, lafken ñi nor ple.</p>
            <p xml:lang="arn">Wirio Lienan peŋerpui ta pikuntu ple.</p>
            <p xml:lang="arn">Tañi chau don Kuan Kidel futa wentu ŋelu, purapuyu ta Konümweno chi winkul meu, pireñ ñi nor ple mülechi winkul.</p>
            <p xml:lang="arn" n="27"> Truftruf che ta tranalorkei ina nilawe meu, petu eŋun mekelu eŋun ta kake che.</p>
            <p xml:lang="arn">Müfuke che petu ilotumekerkeiŋun meli waka tufei ple perpalu eŋun.</p>
            <p xml:lang="arn" n="28"> Aku rumerkei ŋa canaca Furgo, wera che eŋu kawell kulen kupaiŋun.</p>
            <p xml:lang="arn">Pu wechafe che itro newentuiŋun kakelu eŋun lefmawiŋun</p>
            <p xml:lang="arn">Canaca Furgo itro mekei ñi inamekefiel ta pu kona, fentren che laŋumfi pu leufu meu.</p>
            <p xml:lang="arn">Manuel Kotar, Llaima ülmen lonko, ka Kolüpan tañi ñiwa lonko kapitan kon ñi kona eŋu lapuiŋun.</p>
            <p xml:lang="arn">Pu winka ka lefkulen katrütumefiŋun ta Nekulman, Puente Flanku.</p>
            <p xml:lang="arn">Wirio Lienan, eltun ple akurumerkei; ka tufachi kimlu ñi amun ta pu winka lefmawi.</p>
            <p xml:lang="arn">Kuartel cheu ñi mulen tufachi Garzo, trofiŋun mufuke tralkan reke tufachi leufu ple cheu ñi mulen ula Padre Las Casas piŋechi waria.</p>
            <p xml:lang="arn">Femŋechi mai ta che aukafiŋun ta winka ka femŋechi che piŋei ta Truftruf.</p>
            <p xml:lang="arn" n="29"> Truftruf mapu tufa ula udamkulei ta itrokom ta tufeichi pu lonko ñi che, pu kuifi che chi ñidol meu.</p>
            <p xml:lang="arn">Inchiñ taiñ ŋülam felei taiñ layael cheu ñi lamum taiñ pu chau, taiñ chegeteu.</p>

         
         
            <head xml:lang="spa">Pu Vilu, Makewe che</head>

            <p xml:lang="arn" n="1"> Makewe ta rumel Makewe nefui.</p>
            <p xml:lang="arn">Feichi wechalu ta Kaupolikan unelu meu akuchi chi winka, apolefui ta che meu taiñ mapu Makewe.</p>
            <p xml:lang="arn">Unechi winka ta deumaiŋun kiñe kechan mapuche tañi küdauŋeael, tañi kinturŋeael ta milla.</p>
            <p xml:lang="arn">Femŋechi duŋu taiñ pu laku feipikefui.</p>
            <p xml:lang="arn" n="2"> Doi futake lonko ta Chañavilu ka ñi fotüm Antivilu.</p>
            <p xml:lang="arn">Tufachi lonko ta Vilumilla ñi chao fel, futa ñiwa kaine pu kuifi winka.</p>
            <p xml:lang="arn">Tufachi Vilumilla rumel wechamekefi ta pu winka.</p>
            <p xml:lang="arn">Doi fucha wentru ŋefui ta Chañavilu meu Aillavilu piŋefulu, mallewen fel eŋun.</p>
            <p xml:lang="arn">Rumel kewakefi kom tufeichi pu winka apolefelu ta pañilwe meu, akukefelu eŋun ta duŋulŋelkefui ta kull kull ka fitrem elŋekefui ta kütral.</p>
            <p xml:lang="arn">Deuma kimlu eŋun ñi küpan lefkülen yeŋekefui ta puron ka.</p>
            <p xml:lang="arn" n="3"> Tufachi unen lonko meu tripaiŋun ta Ñamkuvilu ka ñi fotüm Leon Alkavilu.</p>
            <p xml:lang="arn">Tufachi Leon Alkavilu kofiernu ñi inkafiel.</p>
            <p xml:lang="arn">Kiñe tañi pu ñawe meu kureyepafi ta Kuan de Dios Montero ñiwa kofiernu ñi soltau.</p>
            <p xml:lang="arn" n="4"> Montero mai anünawi ta mapunche ñi mapu meu kiñe ruka ta kompalu futa komenante.</p>
            <p xml:lang="arn">Fei meu kofiernu ñi inka kefuiŋun ta wera lonko Kiñe ta Alkavilu fel.</p>
            <p xml:lang="arn">Montero ta rumel ürkükelafui: itrokom ple rupakefui malokefi ta pu kaine lonko ka eŋümkefui ta kom pu kofiernu ñi pu komenante.</p>
            <p xml:lang="arn" n="5"> Ñi pu che meu ta mülefuiŋun ta Leon Alkavilu tripaiŋun ni peñi Ñamkuvilu, Filumilla, Lonkomilla, Painevilu ka Lonkovilu ñi malle Ankamilla.</p>
            <p xml:lang="arn">Pu winka itro fentepun küme lloukefeyu amukelu ta pu waria meu, femŋechi ta Nacimiento, Los Ankeles ka Yumbel duŋulŋekefui ta fanta.</p>
            <p xml:lang="arn">Kom pu lonko mañumkefui ta femŋechi tragun weni meu, tañi tripan fentren che ñi adkintuael ka pu mapuche meu femŋechi llouŋekei ta kom pu lonko itro fentepun ñiwa ŋelu ka ülmen pikefuiŋun.</p>
            <p xml:lang="arn" n="6"> Alkavilu itro rumel kewa mekefui müten kom pu wenteche ta Francisco Mariluan ka Kuan Maŋin Wenu ñi pu kona eŋu.</p>
            <p xml:lang="arn" n="7"> Kiñe kewan meu fentren che lai ka pu makewe che künie wechafe feliŋun.</p>
            <p xml:lang="arn">Femŋechi mai rupai: fentren che trawi tañi katrütuael kiñe kofirnu ñi komenante ayifiel ñi konam ta.</p>
            <p xml:lang="arn">Forowe meu. Tufachi tragun meu konfuiŋu ta Forowe, Kepe, Mañio, cheu ñi mülen Traitraiko; Koyawe, Truftruf ka Pillanlelfun.</p>
            <p xml:lang="arn">Unelu meu kewa mekeafilu ta Makewe.</p>
            <p xml:lang="arn" n="8"> Pillanlelfun, Truftruf ka Koyawe che unelu tripailun.</p>
            <p xml:lang="arn">Kurikeo Pillanlelfun che mantakefeŋu; futa toro nienolu kon ta kewan meu ka waiki ta riŋi reke yekefi.</p>
            <p xml:lang="arn">Pu Makewe che tripaiŋun ñi katrütuŋei mai fei meu ta pu wenteche lefiŋun.</p>
            <p xml:lang="arn">Pu Makewe che inaniefiŋun ka lepunyefiŋun.</p>
            <p xml:lang="arn" n="9"> Unen ñiwa kapitan külefulu ta Kayumañ Wirkañ piŋefui.</p>
            <p xml:lang="arn">Nielafui kon ta wechan meu.</p>
            <p xml:lang="arn" n="10"> Akualu ta Witramalal meu, ina Koyawe mapu meu, Kurikeo inanawi ka pür wirarfita ñi pu pu kaiñe.</p>
            <p xml:lang="arn">Kayumañ Wirkañ tripai mai.</p>
            <p xml:lang="arn">Pu lef felmakoniŋun.</p>
            <p xml:lang="arn">Kayumañ pinchin famentui ka pur tulan tukelelfi ta waiki ñi kaine kar pür lai.</p>
            <p xml:lang="arn">Pu wenteche weñanküiŋun ta Kurikeo ñi lan meu.</p>
            <p xml:lang="arn" n="11"> Ka itro mekekei ñi kewan kañilan ta che.</p>
            <p xml:lang="arn">Kiñe rupa mai akuiŋun ta Forowe.</p>
            <p xml:lang="arn">Pu Makewe che illkakulefuiŋun ta Trapilwe piŋechi mapu meu.</p>
            <p xml:lang="arn">Kom pu lonko mülefuiŋun, Kuan de Dios Montero ka tufeichi kapitan Kayumañ Wirkañ.</p>
            <p xml:lang="arn">Lloftuŋei mai pu Forowe che ka kechaŋei chumŋechi ñi yeŋeken ta futa kechan auka.</p>
            <p xml:lang="arn" n="12"> Pu Truftruf che laŋümfiŋun ta futa kapitan Kayumañ Wirkañ</p>
            <p xml:lang="arn" n="13"> Kiñe futa aukan nielu ta pu mapuche, Makewe che ta rumel kaineyefiŋun pu Forowe eŋu, ka rumel malokefuiŋun itro chem duŋu meu rüme.</p>
            <p xml:lang="arn" n="14"> Alkavilu ka wera lonko eŋu, kom Makewe che yemeiŋum Santiao meu ñi pemeafiel ta Freire ka kellumual aukan meu.</p>
            <p xml:lang="arn">Wichuke yekefüiŋun ñi pu kona.</p>
            <p xml:lang="arn">Küla kien ineu oñomeiŋun.</p>
            <p xml:lang="arn" n="15"> Trawiŋun ta Alkavilu,Ñamkuvilu, Koñoepan, ka wera soltau ka küla pataka kona, fei meu yemefiŋun ta kapitan Montero tañi malomeael ta Flanka waria meu.</p>
            <p xml:lang="arn">Yeŋeiŋun mai kiñe ke wan meu, waidof che eŋu.</p>
            <p xml:lang="arn">Laiŋun ta Koñoepan ka Ñamkuvilu.</p>
            <p xml:lang="arn">Montero ta Alkavilu eŋu lefmawiŋun; tufeichi kapitan nüŋei ka tralkatuŋei arkentinu chi kapitan ñi pin meu.</p>
            <p xml:lang="arn">Alkavilu akui Chadiko meu, allfüŋei kiñe ple meu, kadi meu.</p>
            <p xml:lang="arn">Fei ple mai trawi ta Wirkañ eŋu Forowe che ka pür laŋumŋei.</p>
            <p xml:lang="arn" n="16"> Fei meu lonkoŋerpui ta Makewe mapu meu Linkovilu ta Domingo Melivilu eŋu.</p>
            <p xml:lang="arn">Tufachi lonko ka ñi kure peŋetui Kuminao tripan ta inche.</p>
            <p xml:lang="arn">Fentren yall eli, lai mai ta tufeichi tripantu 1880 pikelu ta winka.</p>
            <p xml:lang="arn" n="17"> Kakelu pu lof che ina Makewe meu müleu weniwen piŋekefuiŋun tañi che.</p>
            <p xml:lang="arn" n="18"> Femŋechi mai tragulefui ta Trovolwe ina Kagten leufu meu mülelu.</p>
            <p xml:lang="arn">Santa Fé piŋechi mapu meu akuiŋun ta Makewe mapu meu feichi mulelu ta kewan tufeichi peñiwen lonko Marinao eŋu ka Antipan ta Waikinao kiñe mollfüñ che.</p>
            <p xml:lang="arn">Tufachi che müchai müten ñi ñawe, tañi ñuke, ta niewi ta Dominku Painevilu.</p>
            <p xml:lang="arn" n="19"> Ka kure ta pu Furgo,</p>
            <p xml:lang="arn">Rafa Llankamilla Furgo ta champurriao fel, anünagpai ta tufachi mapu meu waiwentu ta cheu ñi mulen Pagre Las Casas piŋechi waria meu.</p>
            <p xml:lang="arn">Kuifi ta futa lonko fel: unelu meu ta komisario ŋefui ka inaŋechi meu ta rulpakefui ta wun.</p>
            <p xml:lang="arn">Kureyefi ta Panchita Romero piŋechi domo.</p>
            <p xml:lang="arn">Tañi fotüm Manuel Furgo Romero tripai ta pu Furgo ñi che.</p>
            <p xml:lang="arn">Ka fotüm ta el-li ta Rafa Kosé Manuel piŋefui rulpawunfe ka peŋelkefui ta rüpü pu winka, fei meu ta malokefeyu pu winka ka lefmautui.</p>
            <p xml:lang="arn">Tufa ula pu Furgo epu apumkülei.</p>
            <p xml:lang="arn" n="20"> Ambrosio Pünolef, Mütrenko che pu lonko Mankeo ñi chao, ka inkakefui ta pu Makewe ñi pin meu.</p>
            <p xml:lang="arn" n="21"> Kom pu Makeweche re mapu küdaun meu müten mekekefuiŋun ka kullin meu.</p>
            <p xml:lang="arn">Kom pu lob che niekefui ñi kullin ka tukukefui ñi mapu.</p>
            <p xml:lang="arn">Fei meu ta tripakefui tufachi mapu meu kachilla, kawella, wa, dawe, alfid, ka pütrem.</p>
            <p xml:lang="arn">Ka fentren che miaukefuiŋun ta waidof mapu meu tañi ulael ta makuñ ka plata tukun.</p>
            <p xml:lang="arn" n="22"> Lalu ñi chau inche ta lonko ŋerpun.</p>
            <p xml:lang="arn">Inche kureyekefin ta pu domo chumŋechi ñi niekefiel kom domo.</p>
            <p xml:lang="arn" n="23"> Rumel ta inkakefin ta kofierno.</p>
            <p xml:lang="arn">Kewalu ta che, Temuko ñi anüpan meu, fei chi koni ta Kidel ka Estefan Romero eŋu Truftruf che; Kotar Llaima che; Alvarito Reumui, Namunkura ñi fotüm Arkentinu mapu meu chi che; Nekulmañ Forowe che ka, fentren che eŋu.</p>
            <p xml:lang="arn" n="24"> Fei meu la reyei pu che ñi laŋumŋeael ta Ambrosio Paillalef, Pitrufken che; Karilaf Pillanlelfun che ka inche.</p>
            <p xml:lang="arn">Inche ta illkawun.</p>
            <p xml:lang="arn">Reyefui ñi laŋumŋean ta Nekul ka Painemal.</p>
            <p xml:lang="arn" n="25"> Inche ta amun Santiao duŋunfiñ ta puron ñi chumlen ta kaine ñi duŋu ka kupa kewalu eŋun.</p>
            <p xml:lang="arn">Fei meu Santa Maria pi: «Wé! tufachi duŋu ke kümei, yerpuŋe kiñe traftrarin kawell ta Enkol chi kuartel meu, tam küme duŋu elpan ta tufachi kofiernu meu.</p>
            <p xml:lang="arn">Lloulan; meli karafina, ŋüllatun tañi newentuam ta kewan meu.</p>
            <p xml:lang="arn" n="26"> Petu tañi femtrelen taiñ pu che itro felei Makewe mapu, ñi Makewe ŋeam mü leli ta Chile mapu.</p>

         
         
            <head xml:lang="spa">Kepe chi che</head>

            <p xml:lang="arn" n="1"> Karinda ñi pin. Doi kuifi ŋechi ñidol fau anüpalu, ka. ñidol külefuche kom fachi che meu, Añiwal piŋefui.</p>
            <p xml:lang="arn">Kechu kure nierkefui, re kiñeke ni wi müten kimniefin: Llankürai, Zeuchi ka Firküleo.</p>
            <p xml:lang="arn">Fentren yall eli.</p>
            <p xml:lang="arn">Pu fotüm meu re kiñeke müten kimfiñ ta ñi wi kakelu oimafiñ: Kumual, Ankeo, Panchu, Wenchual ka Duŋuinao.</p>
            <p xml:lang="arn" n="2"> Lalu mai ta lonko lonkoŋerpui ta Kumual.</p>
            <p xml:lang="arn">Meli kare eŋu kurewi, Chepa, Kae, Austina ka Luisa.</p>
            <p xml:lang="arn" n="3"> Lemunao ñi pin.</p>
            <p xml:lang="arn">Fentren yall eli ñi fentepun küme koñife ŋelu ta kure.</p>
            <p xml:lang="arn">Kom ñi pu fotüm kakeñple anüpuiŋun ka kiñeke futa kamapu la lapuiŋun.</p>
            <p xml:lang="arn">Fau mai anüpalu eŋun Wenehual, Katrukura, Kall fual, Leon, Nawelwal, Añiwal, Kurunarki, Millao, Antünao, ta Choñchoñ che.</p>
            <p xml:lang="arn" n="4"> Leon ta fentepun ñiwa, rumel niefui ta iyael welu kudaukelafui.</p>
            <p xml:lang="arn" n="5"> Lalu ta Kumual lonkoŋerpui tañi unen fotüm Wenchual.</p>
            <p xml:lang="arn" n="6"> Karinda ñi pin.</p>
            <p xml:lang="arn">Wenchual merkei meli kure inche kiŋe ŋen kai.</p>
            <p xml:lang="arn">Fentren yall eli; inche meu müten meli fotüm entui kiñeke larpuiŋu ta Kollipulli tañi ayifiel kimael ta winka ñi kimun lle.</p>
            <p xml:lang="arn" n="7"> Fau Wenchual ñi ruka meu, witrapai ta fentren soltau ponwi amuafalu em.</p>
            <p xml:lang="arn">Minche feichi manzana ürkü paiŋun ka duŋuliŋun ta fanta; fei meu oño amuiŋun fentren mamüll reke yenioiŋun.</p>
            <p xml:lang="arn" n="8"> Nawelwal, Kumual ñi fotum, fentren kurénierkeyefi.</p>
            <p xml:lang="arn">Kuifi mai pu ülmen fentren kure nierkefuiŋun, ka ñi ülmen piŋeael unelu meu rakilnefui tañi puke domo; ñi fentrelen ta kullin mai.</p>
            <p xml:lang="arn" n="9"> Lemunao ñi pin.</p>
            <p xml:lang="arn">Pu Wenchual ñi che inche tañi pu che kai kupai.</p>
            <p xml:lang="arn">Tañi laku Paillañ piŋefui ka ñi chao Kayupill, piŋefui.</p>
            <p xml:lang="arn" n="10"> Kuifi mai inchefiel ta wentru; domo ta, re ül meu dakeikefuiñ itro mai ñi pür piael.</p>
            <p xml:lang="arn">Welu mai tufa ula kiñe ŋefui ñi kure; pun meu entumefin kizu ñi ruka meu; deuma ta duŋufuyu.</p>
            <p xml:lang="arn">(Lemunao petu ñi entum femŋechi duŋu ayeyemekei ñi ñiwa ŋefel).</p>
            <p xml:lang="arn" n="11"> Tufachi mapu ta Kepe rumel feipiŋefui; ñi puche ta mawida chi che piŋefuiŋun.</p>
            <p xml:lang="arn">Femŋechi feipiŋefuiŋun tañi mülen fau fentren mawida.</p>
            <p xml:lang="arn">Inaltu leufu kiñe futa lelfun mulei; itro chen rume ñi tukun tripakefui.</p>
            <p xml:lang="arn">Cheu ñi mulemunon ta mawida fentren manzanantu mülefui.</p>
            <p xml:lang="arn" n="12"> Pu plom mapu meu tukukefui ta che kawella dawe ka wa.</p>
            <p xml:lang="arn">Manzana meu ta pulkukefui ta che ka wa meu mudaikefui.</p>
            <p xml:lang="arn">Kachilla ta tripakelafui.</p>
            <p xml:lang="arn" n="13"> Fentren che fau kupafui fui tañi ŋullapayael ta trapi meu ka kachilla meu.</p>
            <p xml:lang="arn" n="14"> Kepe chi che Arkentinu meu amukefui.</p>
            <p xml:lang="arn">Yekefui ŋun chañuntuku ka plata tañi trafkintuael kullin meu.</p>
            <p xml:lang="arn">Witranpufuiŋun ta Kalfukura meu.</p>
            <p xml:lang="arn" n="15"> Kuifi fachi mapu meu müna weda futa palin müle fui.</p>
            <p xml:lang="arn">Pu wentru itro fentepun ta palife.</p>
            <p xml:lang="arn">Pu palife kudumkelafuiŋun ta kure; wekun umakutukefuiŋun ka kiñeke rupa paliwe meu amukefuiŋun kechu pun meu.</p>
            <p xml:lang="arn">Ka femkefui ta pu lepüm kawellfe ka pu wechafe aukayael femfui kai.</p>
            <p xml:lang="arn" n="16"> Ka fau itro küme machi mülefui.</p>
            <p xml:lang="arn">Kiñe itro küme machi fel ta Epuŋür; ñi weku llemai.</p>
            <p xml:lang="arn">Kimlafin ñi ayifiel ñi ayinon chi wentru, welu mai epu kure nierkefui.</p>
            <p xml:lang="arn">Kiñe fotüm eli welu kake wentru ñi yall piŋekei.</p>
            <p xml:lang="arn" n="17"> Deuma ta anüpalu waria Kepe meu, cheu ñi Weukameu ñi piŋen meu, küme mülelayiñ.</p>
            <p xml:lang="arn">Wenchual ta yemei Santiao tañi anüŋenoam ta waria kizu ñi mapu meu.</p>
            <p xml:lang="arn">Fei meu mai feipiŋei, iyeu mai anüpuai kiñe pichi tacion müten; mai pi mai welu femŋewetulai pu winka futa kakelu ñi duŋu.</p>
            <p xml:lang="arn" n="18"> Tufa ula lonko ŋerpui ta Kuan Wenchual piŋefui wechelechi lonko.</p>
            <p xml:lang="arn" n="19"> Tufachi mai kuifi mai malokefeyu pu makewe che; fachi che pür amufui Pelal tañi inkaŋerpayael.</p>
            <p xml:lang="arn" n="20"> Lonko Mnkeo ñi pin.</p>
            <p xml:lang="arn">Pu Mankeo ñi che Wenchual ñi che meu tripai, rupalu pikuntu Kepe che leufu meu, anupaiŋun ta Mütrenko meu.</p>
            <p xml:lang="arn">Tañi laku Ambrosio Pinolef piŋefui ka entukefui sueltu kofiernu ñi duŋu meu: Nacimiento ka Negrete waria meu yemekefui.</p>
            <p xml:lang="arn">Tani chao ta Ambrosio Mankeo Pinolevi.</p>
            <p xml:lang="arn">Kureyefui ta meli kure, cheu ñi llegmüm fentren pu yall.</p>
            <p xml:lang="arn">Albino Mankeo incheyeŋu ta inan.</p>
            <p xml:lang="arn">Kakelu tañi puke peñi Kolloŋkura meu chi mapu mülefuiŋun, waiwen ple chi Arkentinu meu.</p>
            <p xml:lang="arn" n="21"> Kepe tuuglu ñi che, rumel pu makewe eŋu müten inkakefuiŋun ka fei eŋu müten miaukefuiŋun chem duŋu ñi mülen meu.</p>

         
         
            <head xml:lang="spa">Pu Mankelef Pelal che.</head>

            <p xml:lang="arn" n="1"> Tufeichi lleglu tufachi trokiñ che ta Wirkañ piŋefui, kuifi aukan che fel kuifi lleglu pu lonko ñi ŋülam nielu, chutmŋechi ñi felean ta che tufeichi siglo XIX.</p>
            <p xml:lang="arn">Unelu mulefui, Repukura piŋechi mapu meu, Chollcholl ple fei meu tuufui.</p>
            <p xml:lang="arn" n="2"> Eli kiñe fotüm Wenuñ piŋelu, tufa ta eli fentren fotüm kake mapu meu anüpulu eŋun fei ta Kuruaŋ, Wirkañ, Kurimañ, Llankamañ, Epuñam ka Ankel piŋeifui tañi pu yall.</p>
            <p xml:lang="arn">Tufachi pu fotüm ñi yall tuumetuiŋu ta Tumuntuko Wichawe ple mulelu, ka. akufui ta Fiñfiñ meu mür llemai Kepe leufu meu konfui, kaŋelu ple meu puufui ta mapu Troltren chi leufu meu ka Kepe meu lle mai.</p>
            <p xml:lang="arn" n="3"> Tufachi che itro aukafe fel em ta wechan meu.</p>
            <p xml:lang="arn">Wirkañ tuugmetufui ta Repukura meu tañi doi kewanoael mai, ñi ayinofiel mai femŋechi duŋu itro afelkulefui ta wechan meu.</p>
            <p xml:lang="arn" n="4"> Ñi fotüm Wenuñ itro fentepun wenüi yefi ta kom Forowe lonko tañi winka kellufiel.</p>
            <p xml:lang="arn">Fei meu mai konkai ta wechan meu tragutui ta foro we eŋu ka kewan laŋumŋei ta Plom meu Forowe, mapu meu; re ñi wechafe ŋen meu.</p>
            <p xml:lang="arn" n="5"> Fei meu mai lonkoŋerputui ta, Kuruaŋ, Pülal meu nielu ñi ruka, raŋin meu anülefulu ñi ruka, raŋin ñi mapu meu.</p>
            <p xml:lang="arn">Tufachi lonko fentren yall eli, fei meu lle doi ülmen pui.</p>
            <p xml:lang="arn">Ñi pu yall ñi wi meu allkükalekafuyiñ: Llanküpi, Maria ka Ayikill, pu wentru meu elfui Wirkañ, Millapi, Mankelef ka Ignacio.</p>
            <p xml:lang="arn" n="6"> Kuruaŋ kai malomekefui kom nome waidof che, malokefiyiñ pikefuiŋun tañi doi kullinoafel ka ñi mai pinolu ta ñi nome pireñ ñi kimnofiel; aukan duŋu.</p>
            <p xml:lang="arn" n="7"> Lalu mai eli fentren yall, ka lonkoŋerputui ta Mankelef.</p>
            <p xml:lang="arn">Tufachi lonko meu itro ülmen putui kon che ñi küme wentru ŋen.</p>
            <p xml:lang="arn">Eli kechu domo: Lina, Franciska, Luisa, Lleufu ka tufeichi Maria.</p>
            <p xml:lang="arn">Tufa fel ta inalu feimeu ta poyeŋei ka winka kimun nielu kai ka rüf küme chiñurra ŋelu kai.</p>
            <p xml:lang="arn">Itro Maria meu mütün eli fentren yall; Kuruaŋ, Millapi, Wirkañ, Kurimañ ka Trekamañ, kom tufachi mapuche wi ta Maria trafkintufi ta femŋechi winka wi meu: Manuel, José, Pedro, Antonio, Fermín.</p>
            <p xml:lang="arn">Mari ñawe eli kechu ta inankure meu ka kechu kaŋelu domo meu.</p>
            <p xml:lang="arn" n="8"> Tufachi füta trokiñ che, fentren chedkúi ka ñi pu ŋillañ meu itro füta ülmen ŋerpui tufaehi pu Mankelef.</p>
            <p xml:lang="arn">Itro ñi zakiñ küdau ta kullin meu müten mülefui.</p>
            <p xml:lang="arn">Femŋechi mai fentren kullin niefui ta ülmen mülefui waka, ufisa itro kawell muel.</p>
            <p xml:lang="arn">Ña ñi pu ñawe meu itro doi falirpui ta lonko.</p>
            <p xml:lang="arn" n="9"> Ñi ülmen ŋen kom ple pui tañi duŋuleyeŋen, femŋechi mai kom che meu ülmen pui kisu kai lonko ŋerpui tañi Pülal, kaü kom mapu meu allkutuŋefui ñi ŋülam.</p>
            <p xml:lang="arn" n="10"> Kuifi meu mai lonko ŋefui ta che ñi laku ka chau ñi lonko ŋefel, welu ka kiñeke rupa lonko kefui ta ñi ülmen ka ñi newen meu.</p>
            <p xml:lang="arn" n="11"> Chau ñi duam lonkolu ta che rumel felefui.</p>
            <p xml:lang="arn">Kuifi mollfüñ meu kupalu ta che ka ñi wechafe ŋefel ta aukan meu ka ñi ülmen ŋen meu, femŋechi duŋu meu müten kimŋekefui ñi kümeke che ŋen.</p>
            <p xml:lang="arn">Kom pu mapuche allkütukefui ka ayikefui femŋechi duŋu.</p>
            <p xml:lang="arn" n="12"> Tañi duŋuŋeael kom che meu kom mapu meu, mülefui duam ñi duŋulŋeam unelu meu.</p>
            <p xml:lang="arn">Femŋechi mai itro pichiñ meu pepi wechafui ta che ka itro chumafelchi ta che aukayael meu.</p>
            <p xml:lang="arn">Ulmen pulu ta che kullin meu ka wesakelu meu, mapu ta feichi meu duamŋekelafui, ta fentrelelu ta feichi meu.</p>
            <p xml:lang="arn" n="13"> Aflu ta che, newe kauchulelafui ta lonko ka ayentuŋefui kütü ñi nienon ta che.</p>
            <p xml:lang="arn" n="14"> Femŋechi mai lonkorpulu ta che, kizu ñi kullin ka, kizu ñi che meu, küme che ŋerpufui ka kom pu ñidol lonko meu kompulefui tañi nulam ka ñi duŋun meu, femŋechi mai küme mollfüñ che piŋefui.</p>
            <p xml:lang="arn">Femŋechi mai, kom pu unen trokiñ che, femŋechi ta lonko ŋerpufui; felefel duŋu ta kuifi kom pu mapu meu, kom pu lof che ñi mapu meu.</p>
            <p xml:lang="arn" n="15"> Mankelef ñi fotüm tufa ula ta moŋelei ta Trekamañ tañi chau; (kiñe duŋu entuam mai, kom pu che aimeñ winkaulu kimkelafui ta ñi pu che, femŋechi che mai falilai; inche küme winka fel re kümeke domó meu puufui ñi rakiduam poyekafiñ taiñ pu che, fei meu lle kom pu ülmen, kom pu chillkatufe eimi ta wentru pikeeneu.</p>
            <p xml:lang="arn" n="16"> Trekamai~i Marikelef itro mai, nielai ta kan awarkuden ka fi entual ta ill, itro falilnei tañi rakiduam fei meu lle ta poyenei kom mapu meu.</p>
            <p xml:lang="arn" n="17"> Ñi ñuke piŋefui ta Maria La Vaca Riveros, winka chiñurra fel, welu müna küme kimpafi fachi che ñi duŋun, ka, kizu mai winka wi elupafi ta kom che, kom ñi pu koñi.</p>
            <p xml:lang="arn">Mendoza mülechi ülmen ñi kure fel.</p>
            <p xml:lang="arn" n="18"> Mankelef kizu ñi ülmen ülkantufi, kakeche ñi ül duamkelafi, kizu ni küdau meu müten mekeniefi, Pun meu, ale meu, ka ina. kütral meu raŋin ñi pu yall meu ka afkadi yeniefilu ñi kure, itro mekeniei ñi ülkantun meken tañi küme inayam, kom ñi pu che allkümekeniefiŋun.</p>
            <p xml:lang="arn" n="19"> Doi ayikefilu ta futa lonko, ñi akin ül ta aukan duŋu meu ta, tripalu malon duŋu tañi femŋechi duŋu entuŋefiel tañi ñuke.</p>
            <p xml:lang="arn">Doi kutranŋechi ül ta entukelu ta Trekamañ Mankelef tañi weda tripalu ñi chau ñi futa aukan meu tripalu kiñe malon meu Arkentinu.</p>
            <p xml:lang="arn">Femŋechi mai ñamümi tañi che ka kiñeke wenüi, kom elmeŋei ta müna weda futa lil Martin García piŋelu.</p>
            <p xml:lang="arn">Trekamañ Mankelef entukelu tufuchi ül nümakei ka ni allkütuken nümakei kai.</p>
            <p xml:lang="arn" n="20"> Trekamañ ñi lonko meu wefpakei itro tutelu ül, da kelŋechi ül, kom pu ül müchai entufeli nütramkü len ülkantukefi.</p>
            <p xml:lang="arn" n="21"> Ka kiñe duŋu entukei ta Trekamañ, entukefi kuifi aukafe ñi wi; rantuŋen meu ñi chao pieneu pikei, femŋechi ülkei ta duŋu futake wentru tañi pu fotüm meu.</p>
            <p xml:lang="arn" n="22"> Tufa ula mai Trakamañ Mankelef waka meu miaukei, kizu ñi kollin meu.</p>
            <p xml:lang="arn">Kom ñi mapu miaulfi ka ñi pu mawida ka kom tragun meu amukei, cheu rüme küme anüŋekei tañi küme che ŋen meu kañi nienon kon tañi entuael ta ül.</p>
            <p xml:lang="arn" n="23"> Weche wentru ŋelu kechu kure niefui.</p>
            <p xml:lang="arn">Ñi küme ñuke fillantu ŋulamkefeyu, fei meu ta udamfi ta kom ka kiñe meu müten afpui ñi rakiduam, kiñe kure müten niel.</p>
            <p xml:lang="arn" n="24"> Tufa kom ñi pu yall winka ŋulam nieiŋum, winka kechileiŋun; kom eŋun winka meu trempukeiŋun, kofiernu ñi kolekio meu.</p>
            <p xml:lang="arn" n="25"> Tañi küme ülkantufe ŋen meu kiñe ül amuleai tañi wirin meu.</p>

         
         
            <head xml:lang="spa">Maripan Montero ñi che</head>

            <p xml:lang="arn" n="1"> Franciku Montero piŋefui taiñ ñidol lonko, taiñ tripamun inchiñ taiñ pu che.</p>
            <p xml:lang="arn">Sarkentu ŋefui ta tufeichi trokiñ aukalu ta winka ñi kofiernu meu.</p>
            <p xml:lang="arn">Kiñe rupa mai kiñe kofiernu ñi kapitan kompulu tufachi mapu meu elŋepai ta Koñoepan ñi mapu meu, Chollcholl mapu meu tañi inkaafiel.</p>
            <p xml:lang="arn" n="2"> Montero ta itrokom ple miaufui tañi kewayael.</p>
            <p xml:lang="arn">Inka kefui kom pu lonko winka ñi kofiernu ñi kellufiel lle mai.</p>
            <p xml:lang="arn" n="3"> Mapuche reke felefui: duŋufui ta mapu duŋu ka tukukefui ta makuñ chiripa eŋu ka ni lonko fuchafui.</p>
            <p xml:lang="arn" n="4"> Kom pu Makewe lonko muna poyefeyu.</p>
            <p xml:lang="arn">Fei meu lle ta kureyefi Ankafilu ñi ñawe, Dominku Melivilu ñl chau kai erke.</p>
            <p xml:lang="arn">Tufachi domo Ñimaifilu piŋefui, ka Mallentu feipinefui tañi poyeŋel meu.</p>
            <p xml:lang="arn" n="5"> Tufachi kurewen meu tripai tañi chao Maripan Montero.</p>
            <p xml:lang="arn" n="6"> Afkentulu ta Franciku Montero ñi aukan wechan mekeyel ta Chile mapu meu, amui ta wechayael ta Arkentinu mapu meu.</p>
            <p xml:lang="arn" n="7"> Itro küme kimniefui ta tufeichi mapu tañi wera rupa, nomefel ta tufei ple meu.</p>
            <p xml:lang="arn" n="8"> Kiñe rupa mai fentren che trapumfi ta aukayael ta nome pireñ meu; amuiŋun ta Venancio Koñoepan, Chollcholl che; Ankavilu ka Ñankufilu.</p>
            <p xml:lang="arn">Flanka waria meu akuiŋun. Tufa meu mai yeŋeiŋun kakelu pu mapuche lle mai</p>
            <p xml:lang="arn">Presuŋei ta kapitan Montero kiñe arkentinu malal meu, cheu ñi laŋumŋen ta witralen meu ta komenante ñi piel meu.</p>
            <p xml:lang="arn" n="9"> Makewe mapu meu lonkoŋerpui tañi fotüm Maripan Montero.</p>
            <p xml:lang="arn">Lonko ŋerpui mai.</p>
            <p xml:lang="arn" n="10"> Kureyefi ta Forowe lonko ñi ñawe Kayukeo piŋelu, ka kiñe domo niefi pu Makewe che meu entulu.</p>
            <p xml:lang="arn" n="11"> Küla fotüm eli: Wenchu, Manuel ka inche ka meli ñawe.</p>
            <p xml:lang="arn" n="12"> Chumŋechi ñi wechafe ŋen ñi chau femŋei.</p>
            <p xml:lang="arn">Rumel meu ta safle yekefui ta afkadi meu.</p>
            <p xml:lang="arn">Doi küme kapitan ŋefui tañi malle Dominku Melivilu meu.</p>
            <p xml:lang="arn" n="13"> Inei no rüme weukela feyu ta kimael kuifikeche ñi duŋun tañi udamael la ñi elün, tañi küme mafuŋeael tañi küme kulliŋeael itro chem ŋefule rume, tañi küme kimael kom kalku ñi duŋun ka ñi yeyam ta malon duŋu.</p>
            <p xml:lang="arn" n="14"> Kizu ñi mapu meu ayiŋefui tañi küme nütram men.</p>
            <p xml:lang="arn">Inei ta illkufule tañi pin meu lla küfai ka pür kupafkefi ta safle meu.</p>
            <p xml:lang="arn">Kom pu lonko ta kintukfeyu ta küme chemael chem duŋu rume.</p>
            <p xml:lang="arn" n="15"> Femŋechi duŋu meu kom pu lonko kueŋefui kizu ñi pu duŋu meu, kizu ñi pu che meu.</p>
            <p xml:lang="arn">Lladkülu ta pu lonko amukefui tañi entuael ta duŋu tañi we küme ŋetuael.</p>
            <p xml:lang="arn">Femŋechi duŋu meu kintuŋefui: unelu meu kume allkütukefui kom che, ka raŋin che meu ulkefui ñi ñuŋu faleai pikefui.</p>
            <p xml:lang="arn">Fei meu mai inei no rume dunukelafui.</p>
            <p xml:lang="arn" n="16"> Felefule ñi kulliael kake tiokiñ che werküŋefui tañi lonko tañi kulliael tañi kona.</p>
            <p xml:lang="arn">Mai pikenolu tañi kulliael maloŋekefui, kom che konkefui.</p>
            <p xml:lang="arn">Mai pinolu ŋa felefui ñi nien, doi che, fei meu ta kullikelafui; itro chunkelafui ta che, welu pepi ñi tragukan ta che müten, itro pür malokefui ta ñiwa.</p>
            <p xml:lang="arn" n="17"> Kuifi mai kom che ta</p>
            <p xml:lang="arn">kullikefui ta lonko ñi allkü tuael kom tañi duŋu pu Makewe che Maripan Montero meu amukefui tañi ulpuael kom ñi plata, kullin ka waka.</p>
            <p xml:lang="arn" n="18"> Kakeche kütu kupafuiŋun ñi kupayael ta Maripan ñi</p>
            <p xml:lang="arn">non motünael ta chumŋechi rüme; aflu ta malon muel doi kupakefui ta che ñi mai pinon kofiernu ñi soltau ñi doi maloal ta che.</p>
            <p xml:lang="arn" n="19"> Maripan ñi nien kai pu Filu ñi mollfüñ kellukefi ta kom ñi duŋu meu ka ñi inkayael ta kofiernu mai.</p>
            <p xml:lang="arn" n="20"> Kizu mai unelu mea amukefui ta wechan meu ka malon meu: kizu ŋüneniefui chumŋechi ñi aukayafiel ta pu Forowe che, itro Nekulmañ muel doi kewakefi.</p>
            <p xml:lang="arn" n="21"> Fucha wentrulu ula lai ta Maripan.</p>
            <p xml:lang="arn">Makewe mapu meu elŋei itro chumafelchi ta che ñi tragumun!</p>
            <p xml:lang="arn">Amurkei eluwun meu ta. intenente, Temuko meu mülefulu.</p>
            <p xml:lang="arn" n="22"> Petu mülekai ta müfü Montero ñi pu che, kizu ñi mollfüñ meu ta tripalu.</p>

         
         
            <head xml:lang="spa">Pu Paillalef ñi che</head>

            <p xml:lang="arn" n="1"> Füta kuifi mai, mülefui Pukon mapu meu kiñe füta lonko Paillaguñ, ñidol lonko ñi nienmaŋen ñi güi.</p>
            <p xml:lang="arn" n="2"> Paillaguñ lai ta Pukon meu, fei meu mai tremi tañi peñi Kiñelef ka ñi müna Amülef.</p>
            <p xml:lang="arn" n="3"> Paillaguñ ñi fotüm Ambrosio Pünolef piŋefui, fei anüpai ta wellilechi futake lelfun meu Pitrufken piŋechi mapu meu.</p>
            <p xml:lang="arn" n="4"> Lalu Pünolef ñi fotüm Felipe Paillalef lonkotui.</p>
            <p xml:lang="arn">Epu kure nierkei kiñe Marcelina Lienan, Temuko che kaŋelu ta Maria Melillan piŋefui Tromen che meu tripalu.</p>
            <p xml:lang="arn" n="5"> Unen kure meu tripai Vicente, Santiao meu tremlu; Ambrosio ta inche, Franciku, Konstancio lapulu Waidof; Luaŋlef, Penchulef ka Maria lalu ta küla peste meu.</p>
            <p xml:lang="arn">Tufachi mapu meu itro rumeñma lai la che peste meu.</p>
            <p xml:lang="arn" n="6"> Kaŋelu kure meu tripai ta Kuan, Hilario ka müfüke che.</p>
            <p xml:lang="arn">Doi ülmen ñi mapu ka kullin meu ta Hilario, moŋelei ka niei ñi ruka nageltu Pitrufken mapu meu.</p>
            <p xml:lang="arn" n="7"> Inche ñi laku Ambrosio Pünolef füta ülmen ŋefui.</p>
            <p xml:lang="arn">Niefui ñi kullin Pitrufken meu ka Osorno lelfun meu.</p>
            <p xml:lang="arn">Waidof tuufui ñi unen kullin.</p>
            <p xml:lang="arn" n="8"> Duŋufe ŋefui ta Pünolef inche tañi chao ñi kimün nielu.</p>
            <p xml:lang="arn">Itro fentepun küme nülam entukefui.</p>
            <p xml:lang="arn" n="9"> Felipe Paillalef lai petu ñi anüpanon ta Tolten Bajo.</p>
            <p xml:lang="arn">Müna weda füta eltun deumalŋei.</p>
            <p xml:lang="arn">Fentren che kupai.</p>
            <p xml:lang="arn">Akui pu lonko: Kallfunao, Muken che; Mariñamku, Pu-liŋe; Luis Aburto Aiñanku,</p>
            <p xml:lang="arn">Lonkoche: Kallfulaf Allipeñ che; Kolulaf, LIidfidwe; Peŋeipill Tromen lonko; Raŋileo, Kollimallin; Chikawal, Forowe; Paŋilef, Pukon; Antünao, Palŋin; Melifilu, Makewe che.</p>
            <p xml:lang="arn">Kom pu inafül che ka kiñe mollfün nielu kelluiŋun ta llouafiel ta kon pu witran.</p>
            <p xml:lang="arn">Ka küpafui ta Faltifia musika chi fanda tañi doi kümealu ta elugund, welu magun meu oñotui raŋiñ rüpü meu.</p>
            <p xml:lang="arn">Elugund meu duŋui ta Kalfunao, Kallkulaf eŋu</p>
            <p xml:lang="arn" n="10"> Pu Paillalef ñi che kiñe meu mülefui ta fentren che eŋu tañi tuael ta mapu Pitrufken ka Villarrica ple.</p>
            <p xml:lang="arn" n="11"> Konfui fei meu ta Penchulef, Pitrufken che.</p>
            <p xml:lang="arn">Lonko Penchulef yallpafi ta Antülef müna yefi ta Pünolef.</p>
            <p xml:lang="arn">Penchulef eli Manuel, Ambrosio eŋu: unen elfi ta, Waidof kaŋelu elfi ta kizu ñi mapu meu.</p>
            <p xml:lang="arn">Penchulef kuñifal külen lai.</p>
            <p xml:lang="arn" n="12"> Ñi laku eli kiñe fotüm Katrülef piŋelu, chau em pu che femŋechi yenielu, futa kanchu kan nierkefui ñi mapu Koipulafken piŋechi mapu meu, ina Pitrufken.</p>
            <p xml:lang="arn" n="13"> Molko meu, Troltren piŋechi leufu meu, lafken ple Pitrufken mapu meu, mülerkefui paillalef ñi pu che; ülmen eŋun tañi kulliñ meu ka ñi aukafe ŋen eŋun, femŋefui mai ta Kalfukir.</p>
            <p xml:lang="arn">Painefil, Paillalef ñi che meu tripalu Kalfukir ta fotümfi, itro mai fentepun wechafe ka kauchu ŋefui.</p>
            <p xml:lang="arn">Petu moŋelei kiñe Wentru tufachi che meu tuulu Hilario Kalfukir piŋelu, kiñe mollfüñ ka inaful pu Raimañ meu mülei, Forowe che lle mai.</p>
            <p xml:lang="arn" n="14"> Moŋenchi che Paillalef ñi pu mollfüñ meu tripalu, fachantü meu anünaukülei Pitrufken mapu meu ka Millarrica meu, mülefui ta Millamañ ka Lllankamañ, Kompülli che Doŋil meu.</p>
            <p xml:lang="arn">Leufu meu udalefuiŋu müten.</p>
            <p xml:lang="arn">Doi kauchu ta Llankamañ piŋefui, lif aŋe wentru, wechafe, ülmen ka küme wenüi yefi Faltivia chi ülmen eŋu.</p>
            <p xml:lang="arn">Tufeichi mapu ple kai tripai futa wechafe Marikoi piŋelu em.</p>
            <p xml:lang="arn" n="15"> Lonkoche meu ñidolkülefui Luis Aburto Aiñanko rulpa duŋufe futa aukan nielu ta che nome lafken küpalu chi che</p>
            <p xml:lang="arn">Aburto ñi chao Namunkura piŋefui ka weñefulu kiñe (chiñurra) domo Pinolef ñi che.</p>
            <p xml:lang="arn">Luis Aburto Aiñanko tripai inchin tañi küme wenüi winka kimun nielu ta.</p>
            <p xml:lang="arn">Bernardo Namunkura piŋelu, newe kuifitu meu lalu ŋüne che ñi duŋun meu inche reke.</p>
            <p xml:lang="arn">Tufachi Namunkura kompañkefi ta futa wechafe Kalfukura «Salinas Grandes» Arkentinu mapu meu.</p>
            <p xml:lang="arn">Fei meu mai kurepatui.</p>
            <p xml:lang="arn">Arkentinu chi kofiernu wechapafilu «Salinas Grandes» chi lonko, Bernardo Namunkura Chile mapu meu lefkülen akui.</p>
            <p xml:lang="arn">Rumel oñolai ta Arkentinu.</p>
            <p xml:lang="arn" n="16"> Tufeichi ñiwa lonko Kalfukura «Salinas Grandes» meu mülelu Chile mapu llegnei Llaima meu.</p>
            <p xml:lang="arn">Petu wechelelu amufui nomé pireñ, cheu ñi anümün ñi kullin.</p>
            <p xml:lang="arn">Itro kume wenui yefi Arkentinu chi ülmen winka: pu lonko Tondiau, Meliñ ka pu ke lonko «Salinas Grandes» meu mülelu, rumel wecha mekefuiŋun pu winka Arkentinu; kiñe rupa Tondiau eŋu meliñ maloeyu ta Kalfukura ka lanümfi kewan meu.</p>
            <p xml:lang="arn">Arkentinu chi winka meu, fei meu mai ülmen lonko eimi piŋei ka küme wenüi piaimeu tufachi ülmen.</p>
            <p xml:lang="arn">Doi ülmeni ta tufachi lonko akulu ñi che, ka kullin meu ka ñi puke wenüi tuulu ta Chile mapu meu.</p>
            <p xml:lang="arn">Kalfukura itro werkümefiŋun tañi Chile pu lonko, ka inei no rüme pepi amulai maloael Bueuosai Kalfukura ñi kimon meu.</p>
            <p xml:lang="arn">Lai mai Kalfukura «Salinas Grandes» apolelu che doi ñi pepi mülen meu.</p>
            <p xml:lang="arn">Lalu mai ayiŋu ñi ñidol lonko külealu ñi pu fotüm Alvarito Reumai, Kuan Morales Katrikura, ka Manuel Namunkura.</p>
            <p xml:lang="arn">Futa trawun mai mülei, deuma allkütulu eŋun kiñe fucha che ni kimün, trür küla lonkolealu ka ayudante reke elŋei ta Bernardo Namunkura.</p>
            <p xml:lang="arn">Tripalu mai pu arkentinu soltau fentren pu lonko nüŋei ka elmeŋei Martin Garcia chi lil meu, Kalfukura ñi che ka lefpai nopa pireñ ñi nüŋenoael mai.</p>
            <p xml:lang="arn">Fau itro küme llouŋei itro fill ple lle mai. Chile mapuche itro wenüi yefiŋun nome pireñ che Kalfukura ñi che muel doi wenüi yefinun: tragukefuiŋu</p>
            <p xml:lang="arn">ta ñi kelluyuael chen duŋu meu. Tufachi lonko Arkentinu chi kofiernu elukeeyu ta kullin waka, yerfa, pütrem, azukura; fei meu lle kon Chile che kellukefeyu tañi llowael tufeichi yewun.</p>
            <p xml:lang="arn">Kom che kellukefeyu ta Kalfuku ra tañi kewan meu kofiernu meu ñi kellun meu.</p>
            <p xml:lang="arn">Fei meu inkafiyiñ ñi weda femün meu kai.</p>
            <p xml:lang="arn">Fei meu mai yemen Saiweke meu, inche ñi pu che ñi wenüi, tañi inkaŋeael ta Kaifukura</p>
            <p xml:lang="arn">Kiñe arkentinu soltau feipieneu: «Eimi ta kellupafilu ta kiñe wedache, mülefui mi yeŋeael ta Martin Garcia meu».</p>
            <p xml:lang="arn">Saiweke eli kiñe fotüm remuñma wedache, Kachul, piŋelu, itro weda femi ta arkentinu chi kofiernu tañi no llife ŋen meu müten lle mai.</p>
            <p xml:lang="arn">Arkentinu pu lonko aflu ñi duŋun kofiernu eŋu eluŋei fentren mapu; ñi pu che kai wenüi yekafiŋu Chile che kai; kellugkefuiŋun ka kürepakeiŋun fau lle mai, ñi wenüi meu mai.</p>
            <p xml:lang="arn">Fentren che, fau mülelu, rümel Arkentinu mülekeiŋun ka fau re ñi ŋillapayael meu müten yepakeiŋun.</p>
            <p xml:lang="arn" n="17"> Pukon meu Paillalef ñi che anüiŋun.</p>
            <p xml:lang="arn">Futa lonko Amulef, Kidulef ñi chau ka Paŋilef.</p>
            <p xml:lang="arn">Tufaula petu moŋelekai Rafael Paŋilef, winka ñi kimun nielu winka eŋu nielu.</p>
            <p xml:lang="arn">Küdaukei kullin meu yemekefi Arkentinu ka ulpafi ta Chile.</p>
            <p xml:lang="arn" n="18"> Palŋin meu pireñ ple, tremi tufachi kauchu lonko Marinao, Antünao ñi chao.</p>
            <p xml:lang="arn">Petu moŋelei Cesareo Antünao winka kure nielu kai.</p>
            <p xml:lang="arn" n="19"> Muken mapu meu, Lonkoche ñi wente, eli ñi mapu Kallfunao, inche ñi che ñi wenüi ka ñiwa lonko lle mai.</p>
            <p xml:lang="arn" n="20"> Femŋechi mai tragulefui Paillalef ñi che ñi mapu.</p>
            <p xml:lang="arn" n="21"> Ñi pu che re kullin meu küdaukefui.</p>
            <p xml:lang="arn">Fei meu lle maloŋei mufuke rupa.</p>
            <p xml:lang="arn">Doi futa malon ñi kimpañel Felipe Paillalef, Allipeñ che, Llaima ka Panguipulli che ñi ulpafiel ta inche ñi mapu meu, kimfiñ.</p>
            <p xml:lang="arn">Epewun akui che tañi chau ñi ruka meu; nüŋei domo ka waka yeŋei.</p>
            <p xml:lang="arn">Ñi chau ka ñi pu che amuiŋun Traitraiko Lemunao lonko meu, ka Tromen tañi ŋemeael che ñi inkaŋeael.</p>
            <p xml:lang="arn">Umañ meu mai akuiŋun fentren che eŋu.</p>
            <p xml:lang="arn">Fentren malofe petu mekefuinŋun ñi laŋumfiel ta waka.</p>
            <p xml:lang="arn">Akulu chi che pür kewapai: kiñeke malofe lefiŋun kaŋelu kai allfuŋei.</p>
            <p xml:lang="arn">Tañi chau, Lorenzo Kolipi ñi weniŋen meu, yemei soltau Nacimiento chi waria meu.</p>
            <p xml:lang="arn">Mufuke antü meu akui soltau ka. tragufiŋun Pitrufken chi che ka trugulen kewaŋei ta pu malofe ñi che.</p>
            <p xml:lang="arn">Rumeñma weda femi ta che: kiñe kullin rüme elŋelai ta pu malofe, safle meu katrümekeŋei ta wa ñi lonko.</p>
            <p xml:lang="arn">Iitro küme kulli piam ta pu malofe.</p>
            <p xml:lang="arn" n="22"> Tufa ta inche ñi che ñi ŋulam fentrentu rupa allkifiñ inche ñi chau ñi wun meu.</p>

         
         
            <head xml:lang="spa">Nekulmañ ñi che</head>

            <p xml:lang="arn" n="1"> Kuan de Dios Pichi Nekulmañ ñi pin.</p>
            <p xml:lang="arn">Forowe che futa kuifi ñi anülon fau, petu ñi akunon ta pu winka fau.</p>
            <p xml:lang="arn">Tufachi mapu ta anürkelefui fentren che, futake newen ŋechi che.</p>
            <p xml:lang="arn">Petu fentrelei ta che tufa meu.</p>
            <p xml:lang="arn" n="2"> Tufachi kuifi ke che fentepun wecharkeiŋun ta pu winka eŋu.</p>
            <p xml:lang="arn">Tufeichi winka akuliŋun ta kawell ka miaulfuiŋun ta pañilwe tukun.</p>
            <p xml:lang="arn" n="3"> Pu Nekulmañ itro kuifi che erke.</p>
            <p xml:lang="arn">Ñi epuchi laku ta Lefimañ piŋerkei.</p>
            <p xml:lang="arn">Lefimañ pirkefui: «Ñi pu chao ta waiwentu meu küparkei San Kosé, Kilche ka Puwelo mapu».</p>
            <p xml:lang="arn" n="4"> Ñi epu peñi noiŋun ta Arkentinu meu.</p>
            <p xml:lang="arn">Kiñe ta Naweimañ piŋerkefui, fei waidof meu kolonel ŋerpui, ta Azul mapu meu.</p>
            <p xml:lang="arn">Iyeu ta elfi ta Kulelmañ.</p>
            <p xml:lang="arn" n="5"> Lefimañ ta kayu kure nierkei.</p>
            <p xml:lang="arn">Fentren fotüm ta eli.</p>
            <p xml:lang="arn" n="6"> Lalu mai ta lonkoŋerpui ta Fartolo Ñonkipan.</p>
            <p xml:lang="arn">Meli kure eŋu moŋerkei: Melikeo, Somo, Anika ka Anita Saye, komisario Saye ñi dea.</p>
            <p xml:lang="arn">Kañete waria meu akulnerkei. Ayin domo erke ka ñi ruka meu ta «chiñurra» piŋerkei.</p>
            <p xml:lang="arn" n="7"> Anita puñenkerfi ta Nekulmañ, Raimañ, Rapimañ, Rallfumañ, Pilkimañ, Kakilpan, Alkamañ, ka Peŋeimañ.</p>
            <p xml:lang="arn" n="8"> Forowe mapu meu ta wechafeŋei Mülerkei fentren kara moŋen meu ta Ñonki. Tufachi kara doi puralechi mupu meu deumalŋerkei.</p>
            <p xml:lang="arn">Ka deumaŋerkei ta ruŋan ka fentrentu katrün mamüll. Ka cheu ñi mülen ta konün trapümfimun ta mütru ka katrün koyam kütu. 9. Winka aukan meu, Ñon ki ka wera puke lonko Forowe mülelu kewawiŋun ta kofiernu eŋu.</p>
            <p xml:lang="arn">Inei no rume inkakelafiŋun ta pu winka ka kofiernu no rume.</p>
            <p xml:lang="arn">Itro duamkelafiŋun chem duŋu ñi duam tañi kewaŋerken.</p>
            <p xml:lang="arn">Kewarkeiŋun ta kom che ta malomefilu tañi mapu ka kainewen che muel doi ke wakerkefi.</p>
            <p xml:lang="arn">Pu forowe che ta rumel ta maloŋerkei, welu pu malofe ta rumel kai yeŋeŋerkei.</p>
            <p xml:lang="arn" n="10"> Tromilem kiñe kauchu chadiche erke, fei ta fentren domo ta ulparkei ta fau, Arkentinu che lle.</p>
            <p xml:lang="arn">Kiñeke ulpafi ta Ñonki meu.</p>
            <p xml:lang="arn">Tufachi chadiche malofi ta wera rupa pu waidof lelfun meu.</p>
            <p xml:lang="arn">Tufachi winka domo ta lig koñi ta entupaiŋun ta ta fau.</p>
            <p xml:lang="arn">Kake forowe wechafe ta yemerkefuiŋun ta Arkentinu meu lig kümeke domo.</p>
            <p xml:lang="arn" n="11"> Komisario Saye ta Arauko waria tuumerkei akurkei ta Forowe mapu ñi tragun niael ka ñi oficial elpaiŋun yall.</p>
            <p xml:lang="arn" n="12"> Winka ñi ankapal ta fachi mapu, montulŋerkei ta fentren domo lig kümeke domo erke.</p>
            <p xml:lang="arn">Kom feichi domo meu triparkei ta fentren che, muna kümeke yall kiñe kolü lonko ŋeiŋun ka küme lig aŋe meiŋun.</p>
            <p xml:lang="arn" n="13"> Lalu ta Ñonki lonko ŋerpui ta Nekulmañ.</p>
            <p xml:lang="arn">Eli ta mari fotüm ka, meli ñawe Llañkitrai, Losa, Lleufu ka Fei piŋerkeiŋun mai.</p>
            <p xml:lang="arn" n="14"> Nekulmañ ta doi kauchu ñiwa lonko ŋerkefui ta Forowe mapu meu.</p>
            <p xml:lang="arn">Pu komenante winka ta duamkefevu ñi ŋulam meu.</p>
            <p xml:lang="arn">Kom tragun meu ta amukefui ka küme llouŋefui.</p>
            <p xml:lang="arn">Küme lelikefi ta kom pu winka. Ayikelafui müten ñi anüŋeael ta waria pu mapu meu.</p>
            <p xml:lang="arn" n="15"> Feichi ñi anüŋeael ta Temuko, akuli ñi kona kewayael.</p>
            <p xml:lang="arn">Welu oñotui ka lefmau tui kakelu che eŋun.</p>
            <p xml:lang="arn" n="16"> Forowe mapu meu mülerkei ta fentren trokiñ che mülelu ta kara inafül mapu meu.</p>
            <p xml:lang="arn">Nekulmañ ñi mülen meu ta moŋelefuiŋun ta Katrifol, Wilio che; Kolliwin Kankura che; Tranamil Rulú che; Koña Marileo Newalwe che.</p>
            <p xml:lang="arn" n="17"> Lalu ta Nekulmañ fentren che trawi ta eluwund meu.</p>
            <p xml:lang="arn">Fentren che ta amürkei Traitraiko chi Kofernador ta amurkei kütu.</p>
            <p xml:lang="arn" n="18"> Tufa ula ta inche Kuan de Dios Pichi Nekulmañ ta lonko ŋen tañi che meu, ka küme ŋülam meu yekefin ta Forowe.</p>

         
         
            <head xml:lang="spa">Kosé Santos Pulgar ñi pin</head>

            <p xml:lang="arn" n="1"> Inche ta winka kureyefin ta Dolores Wiskallanka.</p>
            <p xml:lang="arn" n="2"> Allkükefin tañi chedkui Mariano Wiskallanka kuifi meu mai akukelu ta mapu meu pu komenante elkefuiŋun ta fau, Freire chi keneral, elürkei ta fau fentren soltau ñi inkayafiel pu lonko.</p>
            <p xml:lang="arn">Koronel Manuel Fúlnes kechu mari soltau elürkei ta fau.</p>
            <p xml:lang="arn">Femŋechi mai ta afi ta pu malofe, malowelai ta che.</p>
            <p xml:lang="arn" n="3"> Kiñeke tu feichi elmuken chi soltau Forowe purkeiŋun.</p>
            <p xml:lang="arn">Gonzalez ka Morales ta, oimakelafin.</p>
            <p xml:lang="arn">Fentren fotüm eliŋun.</p>
            <p xml:lang="arn" n="4"> Pu Forowe che ta re kewarkefiŋun ta pu malofe.</p>
            <p xml:lang="arn">Fei meu lle ta wera rupa ta. kewaiŋun.</p>
            <p xml:lang="arn">Llaima che küpar keiŋun ta Kalfukura, petu ñi akunon tu fachi lonko Arkerntino mapu meu.</p>
            <p xml:lang="arn">Wilipan ka Kiñetrür eŋu ka kuparkeiŋun.</p>
            <p xml:lang="arn">Pu forowe che katrütu eyu Kechakawe meu ka fentren laŋunŋei.</p>
            <p xml:lang="arn">Pu la ta mutrontuŋei ta kutral meu.</p>
            <p xml:lang="arn" n="5"> Fei meu mai ta Llaima che ta malopai kai.</p>
            <p xml:lang="arn">Pu torowe che ta amürkei</p>
            <p xml:lang="arn">ñi kintuael ta chadi. Kalfukura ta inafi ka kewa fi.</p>
            <p xml:lang="arn">Larkei ta kauchu Wirkañ ka kom ñi pu kona eŋun.</p>
            <p xml:lang="arn" n="6"> Ka inaŋechi küla rupa ta kcwar keinun: kiile lupa ta kepe leufu meu Añilwe chi nilawe meu: ka rupa ta Postawe meu ka rupa meu ta Kechakawe meu lle mai.</p>
            <p xml:lang="arn" n="7"> Ka allkukefin ñi chedkui Wiskallanka. ñi witra rumerken ta Puaucho meu kiñe fuke ta, «Joven Daniel» piŋelu.</p>
            <p xml:lang="arn">Pu mapuche ta malofi.</p>
            <p xml:lang="arn" n="8"> Kiñe domo ülcha ta amurkei Elisa Bravo piŋerkelu.</p>
            <p xml:lang="arn" n="9"> Kuriñ Puacho chi lonko illkakunufi tañi kureyeyafiel.</p>
            <p xml:lang="arn">Itro küme kuntuŋerkei ka küme kulliayin piŋun inei pile cheu ñi mülen.</p>
            <p xml:lang="arn">Ñami ta pu mapu meu.</p>
            <p xml:lang="arn" n="10"> Kurin ta llikai fei meu kañ ple werkükunufi pireñ ple ta amulfi.</p>
            <p xml:lang="arn">Forowe meu unelu meu ta pui ka puurkei ta Llaima meu ka Arkentinu meu yeŋerkei.</p>
            <p xml:lang="arn">Fei meu ta eli koñi, piam.</p>
            <p xml:lang="arn" n="11"> Kimŋelai ñi weñeŋen, ñi ulkefiel ka ñi chumŋekefiel.</p>
            <p xml:lang="arn">Pu mapuche ta lai pifiŋun tañi afeael ñi kintun meu.</p>
            <p xml:lang="arn" n="12"> Tufeichi fuke meu ta entuŋerkei ta tutelu trewazula pikelu eŋun, ka kümeke zañue aleman pikefilu eŋu ka awar.</p>
            <p xml:lang="arn" n="13"> Akurkei milla.</p>
            <p xml:lang="arn">Pu mapuche ta pepi deumarkelai ta ispuela, unelwe, istipu ka chem tukun no rume.</p>
            <p xml:lang="arn">Fei meu ta kom ta ultuŋei ta Kuriñ meu, fei ta ulpufi winka meu.</p>
            <p xml:lang="arn" n="14"> Pu forowe che ta re tukukei müten, müten duamkelafui ta kullin, ñi puke lakuñi mülen meu lle mai.</p>
            <p xml:lang="arn">Itrokom tukun ta tukuŋekefui, wa, awar, kawella, alfid ka kachilla.</p>
            <p xml:lang="arn">Kuifi meu mai doi tukukefui ta che wa ta dawe eŋu, tufa ula ta kachilla, alfid ka awar eŋu.</p>

         
         
            <head xml:lang="spa">Pu kayupi, Kollinko che.</head>

            <p xml:lang="arn" n="1"> Kon ñi pu laku ñichumken ñamunfin ta kon che ñi chumŋechi duŋu ñi chumken tufachi mapu meu; welu mai rumel fachi mapu meu mülekefuiŋun.</p>
            <p xml:lang="arn" n="2"> Tupachi kon kümeke lelfün ŋeiŋun, fentren kachu nieiŋun ta we tripantu meu.</p>
            <p xml:lang="arn">Kon ñi pu laku niefuiŋun fentren iyael ta mawida meu: ka niefiüŋun cheu ñi ütayam ta waka ka ñi tukael.</p>
            <p xml:lang="arn">Ina lafken meu mülelu ta Kollinko, rumel kom pu che amufuiŋun ta yemeael ta challwa, kollof tañi iyam.</p>
            <p xml:lang="arn" n="3"> Tañi laku Bartolomé Kayupi Kurimilla piŋefui.</p>
            <p xml:lang="arn">Nierkei fentren kure ka fentren yall eli.</p>
            <p xml:lang="arn">Tañi chao Antonio Kayupi Kurimilla piŋefui.</p>
            <p xml:lang="arn">Kom ñi pu che itro fentren ŋeiŋun.</p>
            <p xml:lang="arn">Tañi pu peñi meu, ñi doi kimŋen müleiŋun: Antonio Nekul Kayupi, Fartolomé Pichun Kayupi ka Kuan de Dios Kayupi, unen pataka tripantu moŋelu Ka kiñe dea niefun Margarita piŋefulu ailla mari tripantu noŋelu.</p>
            <p xml:lang="arn" n="4"> Ñi kure ta Marcelina Wentemilla piŋel ka ñi pu fotun Antonio, Domingo Kose, Lorenzo, Mercedes, Kuana, Luisa Karmen, Margarita ka Kosefa piŋefuiŋun.</p>
            <p xml:lang="arn" n="5"> Petu ñi moŋelen tañi laku tañi che inkakefuiŋu ta kom pu pagre.</p>
            <p xml:lang="arn">Fau ta utroko mekepafi ta che.</p>
            <p xml:lang="arn">Tañi unen peñi Kuan de Dios Kayupi ayudante ŋerpui ta pu pagre ñi duŋu meu.</p>
            <p xml:lang="arn" n="6"> Kiñe rupa mai tragulu pu wenteche, tripayai kom pu pagre piŋun ka kom pu</p>
            <p xml:lang="arn">winka kütu. Feipiŋerpui tañi chau tañi yafentual kom pa pagre umañkefulu tañi ruka meu.</p>
            <p xml:lang="arn">Maloŋeaimi ka laŋunŋeaimi yafentunofilmi ta tufeichi pagre piŋei mai.</p>
            <p xml:lang="arn" n="7"> Llikai kai ta pagre ka amutuan pi ta pagre, Epe pulu ñi lefmautuan elfali kom ñi wesakelu tañi laku meu, tañi misa piam.</p>
            <p xml:lang="arn">Ñi chau elmefi ta Los Anjeles piŋechi waria meu.</p>
            <p xml:lang="arn" n="8"> Kom tañi pu che utrukonerkei ta tufeichi pu pagre ñi kug meu, welu ta inchiñ rumel amukafuyin ta ŋillatun meu ka kake mapuche trawun meu.</p>
            <p xml:lang="arn">Kom inchiñ wedake ñi leliken femŋechi leliŋeafuyin amunofiliyin ta, trawun meu.</p>
            <p xml:lang="arn" n="9"> Pu Kayupi che rumel kaineyelafiŋen ta kofiernu ñi duŋu.</p>
            <p xml:lang="arn">Witrarumerkelu kiñe ruka kechilechi wampo Puanchu ple, malomerkefi ta. Kuriñ, Werapil ka fentren pu lonko ina cheu ñi mülen Budi ula, tañi chau ñi laku eŋu inkafi ta komisario Kosé Antonio Zúñiga komlu feichi mapu meu tañi nüafiel pu malofe.</p>
            <p xml:lang="arn" n="10"> Keneral Kruz, Concepcion chi intenente chalipafi tañi chau tañi kelluael ñi nüŋeael meu tufeichi doi malofe lonko.</p>
            <p xml:lang="arn">Ñi chau ta tragunfi ta che.</p>
            <p xml:lang="arn">Kom che trawi Puanchu chi che kütu küpai.</p>
            <p xml:lang="arn">Ñi chau Kurimilla Kayupi duŋui: feipi kom pu malofe kom pu ñiwa komlu tufeichi wampo meu, ulpe.</p>
            <p xml:lang="arn">Maipiŋelai mai: illkui ka lladkui.</p>
            <p xml:lang="arn">Fei meu u illkuutuŋei, eimi weehafe che no piŋei itro pichiñ duŋu meu llikakeimi, welu inchiñ ta wentru.</p>
            <p xml:lang="arn">Kom fei ta kümei piŋun.</p>
            <p xml:lang="arn">Udamtualu kechilei ta trawun, kom weda femai piŋun.</p>
            <p xml:lang="arn">Fei meu kiñe futa lonko Forowe che duŋui ñi piael ñi presuŋenoam ta che, re duŋual müten pi.</p>
            <p xml:lang="arn">Feichi duŋu ta kumei piŋun.</p>
            <p xml:lang="arn" n="11"> Inche kai konün feichi wechalu che ñi antipan. Temuko chi waria; feichi meu mai wechai ta che Llaima ta Traitraiko meu ka tufeichi lafken tuufui ñi puael Troltren leufu meu, ñi anüŋepan ta waria.</p>
            <p xml:lang="arn" n="12"> Inchiñ niefuyiñ ta duŋu taiñ montuñŋepalu tañi mapu.</p>
            <p xml:lang="arn">Femŋechi rupai ta duŋu.</p>
            <p xml:lang="arn">Inche nielan rüme cheu ñi anümal tañi ruka, itro refalta ta rekamamekeyiñ.</p>
            <p xml:lang="arn">Petu ñi pichilen ta mapu pu winka kimküdaulai rüme, fentepun koilatufe, weñefe ka montulŋekeyiñ taiñ mapu, mai pikelaiŋun tripayael.</p>

         
         
            <head xml:lang="spa">Kollio ñi che, Karuriŋi che, Chollcholl plé.</head>

            <p xml:lang="arn" n="1"> Ñi puke laku feipikefui ta tufachi che ñi tripan ta Millarrika meu.</p>
            <p xml:lang="arn" n="2"> Penchulef Kollio tugmei ta tufeichi lonko fentren weni ka wera che kizu ñi mollfüñ meu ta tripalu.</p>
            <p xml:lang="arn">Kupafuiŋun ta kula pagre: kiñe ta anünawi ta Kuŋako ka epu norpuiŋun ta nome chollcholl leufu meu.</p>
            <p xml:lang="arn">Deumaiŋun ta ruka ñi ŋullatuael.</p>
            <p xml:lang="arn">Cheu ñi deumamun ta pu ruka, fei meu ta kimŋefui ta «Iglesia» pikelu ta che.</p>
            <p xml:lang="arn" n="3"> Penchulef Kollio triparkeiŋun ta epu lonko niwa eŋun, fei ta Nawelwal ka, Mankeo Kollio; cheu ñi tripan fentren che.</p>
            <p xml:lang="arn" n="4"> Martin Painemal kompañyerkefi ta Koñoepan, kureyefi ta Mankeo Kollio tañi inan ñawe.</p>
            <p xml:lang="arn" n="5"> Femŋechi mai pu Kollio Ruŋako ka Karuriŋi ka Malalche meu tuufui ta mapu.</p>
            <p xml:lang="arn">Pu Painemal eŋun kiñe trokiñ che meu müleiŋun.</p>
            <p xml:lang="arn" n="6"> Tañi chao Kosé Kollio niekai ta doi kiufi lonko kizu ñi che meu, Nawelwal piŋechi futa lonko.</p>
            <p xml:lang="arn" n="7"> Tufachi Nawelwal rumeñma futa lonko erke kompañfi ta Venancio Koñoepan.</p>
            <p xml:lang="arn">Deuma kewalu eŋen fentrentu aukan meu amui ta Arkentinu mapu meu ta Nawelwen, Temuko che eŋu, Inal ka fentren Chollcholl che eŋu.</p>
            <p xml:lang="arn">Kom laiŋun koilaltufilu ta Kalfukura «Salinas Grandes», chi lonko Kolipi ñi ŋulam meu.</p>
            <p xml:lang="arn" n="8"> Fei meu mai lonkorfuiŋun ta Chikawal. Paillao ka Antio inche tañi epuchi laku.</p>
            <p xml:lang="arn" n="9"> Antio kureyefi kiñe domo ta Mauricia. Epuñamku piŋelu.</p>
            <p xml:lang="arn">Fei ta. puñeñfi ta Fermin Kollio, Mariwal, Nekulwal ka Wilipan, lonko ŋerpulu eŋun kai kake pu che meu.</p>
            <p xml:lang="arn" n="10"> Tufachi Antio ta lai ta kiñe kewan meu ta Pidimawida meu piŋechi mapu chollcholl ple.</p>
            <p xml:lang="arn" n="11"> Fermin Kollio, ñi laku, itro duŋulyeŋei tañi fentren yall ñi elin kañi pu kona meu.</p>
            <p xml:lang="arn">Fei ni fotüm ta Kalfio, Kosé, Kuan, Pizarro, Wenchual, Koche, Mariwal; ka ñi pu ñawe ta Maria, Kuyimllanka, Ciska, Kusecheo ka Rului.</p>
            <p xml:lang="arn">Fentren Fotüm elfui kañple.</p>
            <p xml:lang="arn" n="12"> Tañi laku ta Kollio dullimerkei ta domo Painemal ñi pu che meu, futa newen lonko Karuriŋi meu mülelu.</p>
            <p xml:lang="arn">Tufachi epu trokiñ che nielafuiŋun ta kon aukan meu.</p>
            <p xml:lang="arn" n="13"> Fermin Kollio kofiernu ñi duŋu meu ta koni ta tufeichi Venancio Koñoepan ka Antonio Painemal eŋun.</p>
            <p xml:lang="arn">Amukefui ta tragun meu kompañkulen ta tufachi weniyeŋu.</p>
            <p xml:lang="arn" n="14"> Weni erke ta Lorenzo Kolipi eŋu, welu kaineyewiŋu.</p>
            <p xml:lang="arn">Kolipi rumel kewafe ŋefui ñi weniyefel ta kofiernu.</p>
            <p xml:lang="arn">Chollcholl che eŋu müten pepi kewache lafui.</p>
            <p xml:lang="arn" n="15"> Ayifui tañi kom lonko ülmen piŋeafel ka ñi kom ñi feleu ñi werkuŋeael.</p>
            <p xml:lang="arn">Pu Painemal müte ñamlaiŋun inche reke, inche ta ñi kullin funakefui tañi muta.</p>
            <p xml:lang="arn">Kom pu Kollio yamel elukelaneu, ka itro rumel feipikeneu, «Kom pu che itro felei ñi nieael».</p>
            <p xml:lang="arn" n="16"> Maloafin.</p>
            <p xml:lang="arn">Tufachi futa malon oimakelafin ka ñi puche ta oimakelafi ta pu Painemal ka pu Kollio.</p>
            <p xml:lang="arn" n="17"> Kolipi ta akupui ta. epewun.</p>
            <p xml:lang="arn">Kula mari che ta Painemal ka Kollio ni eŋu newentuiŋun ellaka meu.</p>
            <p xml:lang="arn">Kolipi ta wewi, Oñotui yeniei fentren kullin ka tukun.</p>
            <p xml:lang="arn">Tragupaiŋun ta Fermin Kollio, pu Painemal ka Paillakan, Chifilkoyam che.</p>
            <p xml:lang="arn">Diŋei mai ta rüpu meu.</p>
            <p xml:lang="arn">Epu rupachi kewaiŋun.</p>
            <p xml:lang="arn">Unelu meu montuñmanei llag ñi pu killin; kaŋelu meu ka llag ka lepümfiŋun.</p>
            <p xml:lang="arn">Tufachi Kolipi re mallma ŋefui müten, itro ka fentren kona meu yeŋekefui ta kewan meu.</p>
            <p xml:lang="arn" n="18"> Ka kewai ta Fermin Kollio futa ñiwa Kalfukura Arkentinu che.</p>
            <p xml:lang="arn">Kalfukura ta Llaima che fel.</p>
            <p xml:lang="arn">Unelu meu amukefui ta Arkentinu tañi küme anüpuael ta «Salinas Grandes» meu.</p>
            <p xml:lang="arn" n="19"> Pu Kalfukura ñi che ta laŋumkefui ta Kollio ñi unen fotüm.</p>
            <p xml:lang="arn">Fermin Kollio ñi fotüm Kalfio piŋelu tripai petu moŋelechi lonko Kuan Paillao Kollio; tufa ka ñi chao Kosé Kollio itro fentrentu che eliŋun ta mür.</p>
            <p xml:lang="arn" n="20"> Fermin Kollio ñi fotüm Kalfio piŋelu tripai petu moŋelechi lonko Kuan Paillao Kollio; tufa ka ñi chao Kosé Kollio itro fentrentu che eliŋun ta mür.</p>
            <p xml:lang="arn">Kayu mari che müleiŋun ta Kosé ple meu, epu pataka ta Fermin ñi ple meu.</p>
            <p xml:lang="arn" n="21"> Kuifi inca tufachi che ta küdaukelafüiŋun re wechan meu ka küllin meu rulpakefuiŋun ta antü</p>
            <p xml:lang="arn">Feichi meu taiñ pu laku niefuiŋun ta mapu ñi ütayael ta weke, waka ka ufisa.</p>
            <p xml:lang="arn">Ka inaŋechi meu winkalŋetuyin tañi pu mapu, fentren che pichin mapu meu</p>
            <p xml:lang="arn">Fei meu ta tukukeyin ta ula.</p>
            <p xml:lang="arn" n="22"> Tukukeyin ta kachilla kawella eŋu.</p>
            <p xml:lang="arn">Kachilla ta famŋechi ulkefiyin: unelu meu amukeyin ta waria meu ñi plata pimeael, chilkatukeyiñ ta papil tañi kulliael ta kachilla, puramun meu.</p>
            <p xml:lang="arn">Duamkenolu ta kachilla re elfalmeŋekei pu fodiga meu.</p>
            <p xml:lang="arn" n="23"> Tromen ta Chollcholl tuguchi lelfun itro chumafelchi ñi tripan kachilla.</p>
            <p xml:lang="arn">Kom che tukukeiŋun.</p>
            <p xml:lang="arn">Tufa ula, nieyin kümeke manzun.</p>
            <p xml:lang="arn">Ka niefiyin kuifike ke che ñi küdaupeyin, welu tufachi kudaufe nieŋun kümeke merikanu ka nieŋun ta makina ñi atemael, pu kuñifal müten kuifi keche ñi kudaupeyinchi müten nieiŋun.</p>
            <p xml:lang="arn">Ulmenke tukufe plata meu ŋillakeiŋun ta kachilla.</p>
            <p xml:lang="arn">Kake che ŋillakei ñi kulliael ka antü, fei ta deumakei ta okumento tañi fantechi antü meu.</p>
            <p xml:lang="arn">Pu mapuche itro rumel küme norkefi ñi duŋun koilatukelai.</p>
            <p xml:lang="arn">Unelu inca kullikei, kümenole ta puramuun ta eŋumŋechi pikei ka kümeke amulkefi ta plata.</p>
            <p xml:lang="arn" n="24"> Kom pu mapuche Tromen mapu meu ka Chollcholl meu mülelu itro küdaufe ta eŋun.</p>
            <p xml:lang="arn">Kuifi aukakefuyin, tufa ula kudaukeyin kupa kimfiyin winka duŋu.</p>
            <p xml:lang="arn">Tufachi kofiernu itro kullikelai küme duŋu, itro duamnielayu fei ta afayin mai kalku meu.</p>

         
         
            <head xml:lang="spa">Koñoepan ñi che.</head>

            <p xml:lang="arn" n="1"> Fenancio Koñoepan ta nierkefui ñi mapu cheu ñi mulen ta Killem ka Renako chi leufu, Chollcholl ple.</p>
            <p xml:lang="arn" n="2"> Petu weche wentru ŋen kauchu lefui ta aukan meu.</p>
            <p xml:lang="arn">Itro nierkelafui ta kon ta waikitun meu.</p>
            <p xml:lang="arn">Ka küme ŋulam nierkefui ta wentru.</p>
            <p xml:lang="arn" n="3"> Niefui fentren kure peñi.</p>
            <p xml:lang="arn">Ñi pu peñi meu mülerkefuiŋun ta Kallufpan, Wenachenawell ka Millapan.</p>
            <p xml:lang="arn">Ñi pu fotüm meu moleŋerkefui kiñe ta Millapan piŋelu.</p>
            <p xml:lang="arn" n="4"> Fenancio Koñoepan ta kuifi chi aukan rumel kellukerkefi ta kofiernu.</p>
            <p xml:lang="arn">Llitulu ta aukan pür inkakerfi.</p>
            <p xml:lang="arn" n="5"> Feichi meu kaineyerke fi ta Puren lonko, Lumako, Chollcholl che kütü.</p>
            <p xml:lang="arn">Feichi lonko ta inkarkefi ta pu winka.</p>
            <p xml:lang="arn" n="6"> Koñoepan ta tragukerkefi ta, kom pu keneral ka pu komenantu eŋu,</p>
            <p xml:lang="arn">Tufachi pu komenante inakerkefi ta kom pu winka ta tragukerkelu ta pu ñiwa mapuche eŋu.</p>
            <p xml:lang="arn">Ka kiñeke rupa amürkefui ta pikun ple ñi konael ta kom pu malon amukelu ta che.</p>
            <p xml:lang="arn" n="7"> Pu keneral ta poyekefeyu ñi weni ŋen ka wechafe ŋen.</p>
            <p xml:lang="arn">Ñükefui suelto oficial reke.</p>
            <p xml:lang="arn" n="8"> Itro re kiñeke rupa müten illkukefui ñi keneral weni eŋu müten: eluŋenon kom ñi weukefiel ta aukan meu müten.</p>
            <p xml:lang="arn" n="9"> Koñoepan ta falirkei ta kizu komkefui ta wechan meu ka kizu ünelkefui ñi pu che kewan meu.</p>
            <p xml:lang="arn" n="10"> Kofiernu ñi che ñamlu ta aukan Koñoepan ta weñankui mai.</p>
            <p xml:lang="arn">Fei meu mai lefmaurkei ta Chollcholl leufu ple.</p>
            <p xml:lang="arn">Fei meu ta deumarkei ta fentren ruŋan.</p>
            <p xml:lang="arn" n="11"> Ka oño weulu ta pa kofiernu ñi che ka wechafui.</p>
            <p xml:lang="arn">Eluŋei soltau ñi kewayal kom pu kaine.</p>
            <p xml:lang="arn">Fei meu anüpuiŋun ta epu sarkentu Mansor ka Kuan de Dios Montero piŋelu.</p>
            <p xml:lang="arn">Feichi meu ta Koñoepan pasiakefui kom ple futa keneral reke.</p>
            <p xml:lang="arn" n="12"> Aflu ta aukan Chile meu nopui ta Arkentinu meu.</p>
            <p xml:lang="arn">Montero eŋu ta amürkei.</p>
            <p xml:lang="arn">Kewarkeiŋun kom pu aukafe che.</p>
            <p xml:lang="arn" n="13"> Ka tragurkeiŋun ta Alkavilu, Ñankuvilu mür Makewe che, ka wera pu mapuche kapitan eŋu.</p>
            <p xml:lang="arn">Amurkeinun maloal Flanka waria meu.</p>
            <p xml:lang="arn">Fei meu mai yeŋerkei mai.</p>
            <p xml:lang="arn">Koñoepan ta lai kewan meu.</p>
            <p xml:lang="arn" n="14"> Lalu tufachi ñiwa lonko, Koñoepan ñi che ta doi fentren llewiŋun.</p>
            <p xml:lang="arn">Fentren che ta triparkeiŋun ka petu moŋeleiŋun.</p>
            <p xml:lang="arn" n="15"> Fenancio ñi peñi ta Kallfupan eli kiñe fotüm ta Fenancio Koñoepan piŋelu.</p>
            <p xml:lang="arn" n="16"> Tufachi Fenancio ka fentepun ñiwa ŋerkei ñi laku reke.Rumel ta aukan ta kofiernu.</p>
            <p xml:lang="arn">Rumel ta kellufi pu keneral ka kom pu ñidol winka, kofiernu ñi che.</p>
            <p xml:lang="arn">Ka llikaŋekeŋefui ka kulliŋekefui.</p>
            <p xml:lang="arn" n="17"> Itro ka. femŋekelafui tañi peñi Millapan; tufa ta aukafi ta che anüŋepalu ta waria Kagten ka Chollcholl leufu meu.</p>
            <p xml:lang="arn">Rumel ta kewakerkei ta wera, puke lonko ka malokefui ta waria kütü.</p>
            <p xml:lang="arn" n="18"> Koronel Gregorio Urrutia kupa anürkefui ta Chollcholl ta waria ta nome leufu meu.</p>
            <p xml:lang="arn">Ankanmlla meu küpa anürkefui, Kollio meu kütü ni amurken kewayal ta Nielol meu.</p>
            <p xml:lang="arn">Antonio Painemal, kofiernu ñi weni, ŋulamfi ta kofiernu ñi anüŋeal ta waria nopa leufu.</p>
            <p xml:lang="arn">Fei meu ta, Urrutia anürpui kom ñi soltau Millapan ñi ruka meu.</p>
            <p xml:lang="arn" n="19"> Tufachi aukan meu Fenancio Koñoepan ta amürkei ñi illkawal ta Temuko waria meu tañi komnoael ta pu malon meu, ka ñi maloŋenoael.</p>
            <p xml:lang="arn" n="20"> Illkürkei tañi peñi Millapan eŋu.</p>
            <p xml:lang="arn">Kiñe rupa ta kewarkealu ta eŋu.</p>
            <p xml:lang="arn">Koñoepan fñi fotüm larkei.</p>
            <p xml:lang="arn">Eluwun meu duŋurkei ta Koñoepan: «Weda femun mai, wedache ŋetun.</p>
            <p xml:lang="arn">Lai ñi ñawe ka tufa ula larkei ñi fotüm.</p>
            <p xml:lang="arn">Famŋechi duŋu ta femkeeneu tufachi peñi ñi duam meu (peŋelfi ta Millapan witralefule).</p>
            <p xml:lang="arn">Femŋechi duŋu kümelai.</p>
            <p xml:lang="arn">¿Chumafuimi ruŋan meu tukufeliu?» pifi, ka pür enturkei ñi ispada.</p>
            <p xml:lang="arn">Millapan ka enturkei ñi ispada.</p>
            <p xml:lang="arn">Illkupewiŋnun.</p>
            <p xml:lang="arn">Kiñe Weni ka kiñeke kizu ñi che ta katrütufiŋun.</p>
            <p xml:lang="arn" n="21"> Lalu ta Fenancio Koñoepan lonkoŋerpui ta tufachi che meu ñi fotüm Dominku Konoepan.</p>
            <p xml:lang="arn">Kakelu che meu kake lonko ta ünelkefi ta che mai.</p>

         
         
            <head xml:lang="spa">Pu Paiemal ñi dungu.</head>

            <p xml:lang="arn" n="1"> José Painemal ñi dungu ta tufa, fei ñi piel. fei ñi nütram ta tüfá.</p>
            <p xml:lang="arn" n="2"> Antonio Painemal em Karürüŋi che ñi yall em.</p>
            <p xml:lang="arn">José Painemal mawida che ŋei.</p>
            <p xml:lang="arn">Pui ta feichi mapu meu petu ñi mapa ŋenon ta mapu, pui mai Malalche mawida meu.</p>
            <p xml:lang="arn">Tufachi Antonio Painemal Faltifia waria meu trémi winka reké femŋefui.</p>
            <p xml:lang="arn" n="3"> Antonio Painemal ñi chau Melillan Kuan Painemal piŋefui ka Kuana Mañkeo piŋefui ñi ñuké, futa Mañkeo Kollio ñi ñawé, Rüŋako che lonko yem.</p>
            <p xml:lang="arn">Niefui regle yall Ramon, Nekul, Kallfuill, Mulato, Kurükeo, Bulnes Painemal ka Koche.</p>
            <p xml:lang="arn">Elpu kure niefui.</p>
            <p xml:lang="arn" n="4"> Melillan Kuan Painemal ñi chao Martiñ Melillan Painemal piŋefui winka meu tremlu; winka ñi kimün nielu mai, tañi winkaulu Arauko piŋechi waria meu.</p>
            <p xml:lang="arn">Fucha wentrulu ulá akui ta Karü-rüni meu; fei meu ta kurepatui, fei meu ta yall patui ta Melillan Kuan Painemal eŋu Llankamill Painemal.</p>
            <p xml:lang="arn" n="5"> Martin Melillan Painemal fucha lonko ŋepatui; winka tukuluun nielu.</p>
            <p xml:lang="arn">Chodkülekefui winka keneral felelu.</p>
            <p xml:lang="arn">Niefui milla kora ka külkatukukei milla pel meu ka epuñple llanka foro meu chalatela milla niefui.</p>
            <p xml:lang="arn" n="6"> Tufa mai kelluukefui ta fachi kofierno ka arkentinu kofierno meu.</p>
            <p xml:lang="arn" n="7"> Martiñ Melillan Painemal ñi chau Llankamill Painemal piŋefui.</p>
            <p xml:lang="arn">Llankamill ñi chau Peŋeipill piŋefui. Peŋeipill ni chau Nekulkeo Painemal piŋefui.</p>
            <p xml:lang="arn">Nekulkeo Painemal ñi chao Riquelme Mulachilla Quechatoki Painemalto piŋefui, ñidol che llemai.</p>
            <p xml:lang="arn" n="8"> Tufachi Riquelme Mulachilla Quechatoki Painemalto mai küpai ta Millarika. Waipirre piŋefui tufeichi mapu ñi tripapan.</p>
            <p xml:lang="arn" n="9"> Rekiutu mapu ŋelu kupai mai fachi plé, mawida mapu plé cheu ñi mülemun re ŋüñim müten ka ñi wera kachu ñi tripan.</p>
            <p xml:lang="arn">Femŋechi mai akui Añurume piŋechi mapu.</p>
            <p xml:lang="arn" n="10"> Fei meu mai ka tripai akui mai Kañkura mapu meu: ka oño tripai akualu am Kollipülli piŋechi mapu meu. Ka tripai mai Raŋintuleufu meu akualu, re peŋechi mapu yem.</p>
            <p xml:lang="arn">Tripai mai pualu ta Matakitu piŋechi mapu meu.</p>
            <p xml:lang="arn">Kaŋelu ñi peñi Nekulkeo piŋelu Tromen anünawi.</p>
            <p xml:lang="arn" n="11"> Tufachi mapu meu yali pai kom tufeichi Tromen mapu nüpafí.</p>
            <p xml:lang="arn">Fei meu ta tripai Kerónimo Melillan tufa ula lonko ŋelu.</p>
            <p xml:lang="arn" n="12"> Epu reñma peñiwen udaiŋu kiñe ta amui Karü-rüŋi kaŋelu ta anünagkai ta Tromen.</p>
            <p xml:lang="arn" n="13"> Tufachi epu lonkó üyel mapu iŋu. Feichi meu mai wellilefui futa mapu.</p>
            <p xml:lang="arn">Kiñe witrunko re foyentu ŋelu Foyeko piŋetui. Tufa ula kütu Foyeko Piŋei.</p>
            <p xml:lang="arn" n="14"> Fei meu mai perpuiŋu kiñe futa mawidako re kono ñi miaupeyim, fei meu mai Konoko piŋepe tufa piŋei.</p>
            <p xml:lang="arn">Konoko fanten meu piŋefui feichi mapu yem.</p>
            <p xml:lang="arn" n="15"> Femŋechi mai tripai Ikelme Painemalto, Nekulkeo Painemal, Paneipill.</p>
            <p xml:lang="arn">Llankamill Painemall Martiñ Melillan, Melillan Juan Painemal, Antonio Painemal, José Painemal, moŋelechi lonko ka doi inan ŋei.</p>
            <p xml:lang="arn">Painemal ñi che meu. Martiñ ta Melillan Painemal eŋu kofiernu ñi aukan meu inkai; Antonio Painemal kellui ta anümael ta waria tufachi mapu meu.</p>

         
         
            <head xml:lang="spa">Lorenzo Kolipi, malopafi ta Melillan Kuan Painemal.</head>

            <p xml:lang="arn" n="1"> Lorenzo Koliman ta Weniyefi ta. Melillan Kuan Painemal ka tragulen kewake fuiŋun winka ñi duŋu meu.</p>
            <p xml:lang="arn">Welu mai Kolipi feipi; «Pai nemal ñamlai ta kullin, ñi puke müta funakei ñi fuchaken, fei montuñmayafiyiñ kiñe trokiñ.»</p>
            <p xml:lang="arn" n="2"> Epewun kiñe antü akui Painemal ñi ruka meu fentren eŋu tañi malopael.</p>
            <p xml:lang="arn">Maloal che epewun akukei.</p>
            <p xml:lang="arn" n="3"> Petu umagtulerkei ta che.</p>
            <p xml:lang="arn">Malal meu trapumlerkei.</p>
            <p xml:lang="arn">Kolipi entumun feipifi tañi che.</p>
            <p xml:lang="arn" n="4"> Kom kullin meu kiñe kawell meu duamfui ta Kolipi, Painemal ñi piliñ meu, itro kümie kullin mai.</p>
            <p xml:lang="arn">Kolipi rantupafi ta Painemal ñi kona ta kawell; llikalu eŋun piŋun.</p>
            <p xml:lang="arn">Amui tu che ñi nüŋeal, Kolipi ñi purayael, kawell rün kütripai ka lefmawi, pepi nüŋelai mai.</p>
            <p xml:lang="arn" n="5"> Fei meu mai Kolipi kechafimun ta kawell, auka ka waka, pi.</p>
            <p xml:lang="arn" n="6"> Painemal üllkalerkei.</p>
            <p xml:lang="arn">Amutulu ta pu malofe chi llafi ñi kawell ta Painemal ka duŋunfi ta kull-kull chuyulkollan chi winkul, waiwentu Karüriŋi.</p>
            <p xml:lang="arn" n="7"> Akui ta che, kom nüiŋun ta waiki ka inafiŋun pu malofe.</p>
            <p xml:lang="arn">Doi fentren che amufui ñi inan meu.</p>
            <p xml:lang="arn" n="8"> Diŋepui Chufwinkul Karüriŋi ka, Repokura ple, Kewai che, fentren allfuŋei Kolipi ñi che.</p>
            <p xml:lang="arn">Painemal montutui tañi manzun.</p>
            <p xml:lang="arn">Kakelu lefiŋun kechan kawell ka auka, ka oño dipui Painemal Repokura ka montutui kon ñi kullin.</p>
            <p xml:lang="arn">Fau itro kewai ta che.</p>
            <p xml:lang="arn" n="9"> Kolipi illkui mai.</p>
            <p xml:lang="arn">Amutan kofiernu meu tañi oño malopafiel ta Painemal tañi montuafiel kullin ka meli trokiñ waiki.</p>
            <p xml:lang="arn">Ka itro laŋumafiñ ta Painemal pirkei ta Kolipi.</p>
            <p xml:lang="arn" n="10"> Fei meu mai Painemal werküfi ta kofiernu tañi kelluŋenoael ta Kolipi, tañi kizu ŋen meu ka ñi kom ñi pu ke laku kofiernu ñi wenui. Fei meu ta küme duŋu yenoafui mai werkümaŋefule ta soltau tañi maloŋeael Kolipi ñi duam meu lle mai.</p>
            <p xml:lang="arn">Kofiernu allkulafi ta Kolipi, fei meu oimafi kon duŋu ka wenüi yefi ta Painemal.</p>
            <p xml:lang="arn" n="11"> Melillan Juan Painemal weñakun duŋu ñiei ta malon ñi duam meu.</p>
            <p xml:lang="arn">Nienolu fotüm meu piano, welu yaill lu itrokom che allkütufi ñi duŋu.</p>
            <p xml:lang="arn" n="12"> Kiñe malon elueyu ta Vorowe ka Raŋintuleufu, Traitraiko ple.</p>
            <p xml:lang="arn">Epewun akui ta che, tuaiŋei ñi ruka ka lefüŋei tañi laŋumyeael ta ñi pu kurelen; pu domo tripai, welu Painemal tripalai, llikalu ñi laŋümŋeal meu.</p>
            <p xml:lang="arn" n="13"> Tañi arentunoal manzana chi pulku kechakunui tañi furi, apumfi ta pulku farril meu mülelu.</p>
            <p xml:lang="arn">Domo ñi tukun tukui, femŋechi mai triparpui ka pur amui ñi illkawal.</p>
            <p xml:lang="arn" n="14"> Amutulu ta malofe kimŋei ñi moŋelen, llikaiŋun ka kalku fei feipiŋun.</p>
            <p xml:lang="arn" n="15"> Wera rupa tuumei Arkentinu.</p>
            <p xml:lang="arn">Kiñe rupa akui ta Buenosai tañi kelluafiel feichi kofiernu.</p>
            <p xml:lang="arn">Oñolo Chile mapu perpafi Kalfukura ñi küme wenüi.</p>
            <p xml:lang="arn">Amui kiñe malon meu, allfuŋei kiñe kadi meu.</p>
            <p xml:lang="arn">Udanlu ta ilo, ifi.</p>
            <p xml:lang="arn">Fei meu amutui ñi mapu meu, Chollcholl, fei meu moŋei.</p>

         
         
            <head xml:lang="spa">Ipiñko chi trawun.</head>
            <p xml:lang="arn" n="1"> Rupai mai werken Kofierno ñi mantael kom tañi pu wenüi lonko.</p>
            <p xml:lang="arn">Pikuatu ka willitu chi lonko meu rupai ta werken.</p>
            <p xml:lang="arn" n="2"> Kom puche purai Ipiñko piŋechi lelfun meu.</p>
            <p xml:lang="arn">Puren piŋechi inafül mapu kupai ta kom pu ülmen.</p>
            <p xml:lang="arn" n="3"> Trawiŋu kom pu winka ka tufeichi mapuche weuniŋelu ta winka, eŋu.</p>
            <p xml:lang="arn">Feichi antü meu mai anülmapun mai nülei tañi doi kewalayael ta winka eŋu mapuche ka ñi kom duŋu meu mai anüliŋun.</p>
            <p xml:lang="arn" n="4"> Fei meu mai pu lonko weupi. Unelu meu mai ta kom Lemunao Traitraiko lonko.</p>
            <p xml:lang="arn">Tufachi lonko kümelkalai mai; tutelaita pu ülmen winka.</p>
            <p xml:lang="arn">Newe pulai mai ñi nütram meu, fei meu ka lonko koni ni duŋuael.</p>
            <p xml:lang="arn" n="5"> Fei meu mai kompe piŋei ta Painekura piŋechi lonko.</p>
            <p xml:lang="arn">Ka pukalai em feichi duŋu meu; fei ka lonkó kompe piŋei.</p>
            <p xml:lang="arn" n="6"> Fei meu em mai koni Antonio Painemal futra weupife; sakieyu pu ülmen, pu lonko tañi nülam meu.</p>
            <p xml:lang="arn" n="7"> Fei ula piŋei kom pu ülmen kom pu lonko tragupe piŋei mai pu che.</p>
            <p xml:lang="arn" n="8"> Fei meu mai pieyu ta keneral Konelio Safedra ta Antonio Painemal, eimi mai fachantü lonko ñidol ŋeaimi ta Karü-rüŋi mapu meu, fei meu ta eluayu tufachi fantira. 9. Kakelu pu lonko tragulu eluŋei mai ta fantira.</p>

         
         
            <head xml:lang="spa">En la fundacion de los pueblos.</head>

            <p xml:lang="arn" n="1"> Tufa mai ta kimlai ta tufachi epu lonko Venancio Koñuepan eŋu Antonio Painemal.</p>
            <p xml:lang="arn" n="2"> Tufa eŋu ta kofierno müten ñi duŋun kellukefiŋun, fei meu kai konlaiŋu tufachi aukan meu re ñiwa ñi duŋu ŋen meu.</p>
            <p xml:lang="arn" n="3"> Tufachi aukan meu koni Venancio ñi peñi Millapaŋ piŋelu ka Painemal ñi peñi Nekulkeo piŋelu futa kauchú wentru.</p>
            <p xml:lang="arn" n="4"> Venancio eŋu Painemal katrütufuiŋu ñi pu peñi, welu konkaiŋu müten.</p>
            <p xml:lang="arn">5, Dipula mai ni aukayael Antonio Painemal eŋu Venancio Koñuepan werkumaiŋu tani kimŋeael ñi chumam, wedake pu ñiwa ni aukan meu.</p>
            <p xml:lang="arn" n="6"> Fei meu mai werkünei ta Bureu Painemal winka meu.</p>
            <p xml:lang="arn">Yei kiñe karta.</p>
            <p xml:lang="arn" n="7"> Ñi mulemun waria meu kompui ta tufachi aukan Nielol piŋechi waria meu.</p>
            <p xml:lang="arn">Fei meu kellutuiŋun kewan meu ta chaf mapuche.</p>
            <p xml:lang="arn" n="8"> Fei meu ka mantatui ta Antonio Painemal comenante Alberto Arce ñi feipiael ñi mulen ta aukan Temuko waria, meu.</p>
            <p xml:lang="arn" n="9"> Fei meu feipiŋei ta Painemal anümaimi ta fantira flanka ta mi kimŋean ñi inkakefiel ta kofierno mai.</p>
            <p xml:lang="arn" n="10"> Akui mai ta Gregorio Urrutia eŋu ta Alberto Arce Painemal ñi ruka meu.</p>
            <p xml:lang="arn">Fei meu tragupai fenten chi che kukañ külepulu lle mai.</p>
            <p xml:lang="arn" n="11"> Fei meu feipiŋei ta Painemal, kiñe ina mai kapitan kuleaimi kofierno ñi duŋun meu mai, pieyu ta Gregorio Urrutia.</p>
            <p xml:lang="arn" n="12"> Fei meu Antonio Painemal eli meli kapitan Ramon Painemal, Koiweche; Wencelao Painemal. Ka elŋei kiñe wiripapilelchi che Mozo Morale.</p>
            <p xml:lang="arn">Ka elŋei ta kapitan Lanupaniweche ka Kallfui Kollio ka Wochakeo Neupill, Volilchi che.</p>
            <p xml:lang="arn" n="13"> Fei meu miaultui ta tropa Antonio Painemal kompañ kiautui ta Gregorio Urrutia ka Alberto Arce.</p>

         
         
            <head xml:lang="spa">Melillan ñi che.</head>

            <p xml:lang="arn" n="1"> Tromen mapu meu ta anülefui ta kuifintu meu, fentren che; nienofulu ta kon futa Melillan ñi che muel.</p>
            <p xml:lang="arn" n="2"> Tufachi che ta Kechatoqui Ikelme Painemal meu tripai, Painemal Chollcholl che ñi unen laku em kai.</p>
            <p xml:lang="arn">Tufachi lonko ta tugmetui ta Millarrica ñi pikuntu ple, amurpui ta lafkenple tañi perpayael ta küme mapu.</p>
            <p xml:lang="arn" n="3"> Fotümfi ta Kayullanka, Chollcholl che.</p>
            <p xml:lang="arn">Kayullanka ñi pu yall meu mülefui ta kiñie fotüm ta Lligllan piŋelu, tañi chao, ñi wi ta trafkintuŋei ta Ligllan meu.</p>
            <p xml:lang="arn" n="4"> Petu ñi wechelen meu itro rumeñma ñiwa ŋerpui, rumel ayifi ta kewan ka malon meu ayifui ñi konam.</p>
            <p xml:lang="arn" n="5"> Unen meu ta pu Painemal ka Koñoepan eŋu kewai tañi yeyafiel kon che ka pu winka ñi soltau.</p>
            <p xml:lang="arn">Ka meu mai weniyefi ta pu wenteche ka Forowe che eŋu.</p>
            <p xml:lang="arn" n="6"> ŋillapai kiñe domo ta Forowe.</p>
            <p xml:lang="arn">Chillan meu malomelu ta kautifamei kiñe pichi chiñurra regle tripantu nielu, Simona Sandofal piŋelu, fei eŋu kureyefi fuchalu.</p>
            <p xml:lang="arn">Kite rupa meu mai winka eŋu ta mapuche koniŋun ta Chillan meu.</p>
            <p xml:lang="arn">Kiñe ŋion meu illkaukulefuiŋun ta domo. Peŋepuiŋun mai.</p>
            <p xml:lang="arn">Lligllan doi küme domo kintui.</p>
            <p xml:lang="arn">Feipifi kiñe domo: «Nüfulelpan tufachi domo» ka pur mankaskunufi.</p>
            <p xml:lang="arn">Fei eŋu kupai.</p>
            <p xml:lang="arn">Itrokom ple yekefi.</p>
            <p xml:lang="arn">Wechan meu amukelu fei yekefi, ka, kiñeke rupa elfalkefui ta doi küme mapuche domo meu.</p>
            <p xml:lang="arn" n="7"> Lligllan ta amui ta Arkentinu meu.</p>
            <p xml:lang="arn">Kautifa chi domo yefi.</p>
            <p xml:lang="arn">Fei meu tragupui ta. Nekulpan Zúñiga eŋu, pu Pincheira eŋu ta malokelu ta ñiwa.</p>
            <p xml:lang="arn" n="8"> Fentrentu Kewapui tufeichi mapu meu.</p>
            <p xml:lang="arn">Kewayal meu yekefui ta winka kalül. Itro tigre piŋekefui.</p>
            <p xml:lang="arn">Kalku ŋei piŋekefui ñi kauchu ŋen meu, ka niefui ta tufur ta foro meu, fei meu ta ñiwaŋefui ta, trapial ta nawel reke.</p>
            <p xml:lang="arn">Tufa ta laŋemchife, piŋun.</p>
            <p xml:lang="arn">Kiñe rupa kewalu ta neikunufi ñi kawell nüfi ta kulen meu ka kiñe kug meu laŋüm mekefi ta che itro epuñple.</p>
            <p xml:lang="arn" n="9"> Arkentinu meu fentrentu tripantu ta moŋei, Kimfi ta Kalfukura.</p>
            <p xml:lang="arn">Fei meu ta kureyefi ta Simona Sandofal, cheu ñi tripan ta inche.</p>
            <p xml:lang="arn">Ka kechu domo ta ñukeyei, eli mai kiñe püñen domo.</p>
            <p xml:lang="arn">Forowe domo meu tripai kiñe fotüm ta Peñipil piŋelu em, ka itro fentepun ñiwa.</p>
            <p xml:lang="arn" n="10"> Illkulu mai ta Arkentinu mapu meu küpatui ta Chile meu.</p>
            <p xml:lang="arn">Kiñe rupa meu mai ŋerpui ñi tragulen ta pu lonko ka ñi mulen ta futa Keuputrur, futa ke ñiwa lonko kom eŋun fel, duŋupuiŋun kizuke ñi mapu ñi duŋun meu.</p>
            <p xml:lang="arn">Tragun meu ta Lligllan ta futa weda wechafe piŋei.</p>
            <p xml:lang="arn">Illkulu mai ñi weda piŋen meu udamfi futake lonko ka weda llikafe che pifi kom ñi. tragulen.</p>
            <p xml:lang="arn">Illkulen meu mai udam fiŋun.</p>
            <p xml:lang="arn" n="11"> Pun meu mai peumai: «Tufachi mapu ta nümulei, layai ta che.</p>
            <p xml:lang="arn">Amutuŋe tami mapu meu, fei meu ta ülmen ŋeaimi ka wechafe ŋeaimi.»</p>
            <p xml:lang="arn">Pu mapuche meu pepi ayefalai ta femŋechi duŋu ñi piŋen ta peuma meu.</p>
            <p xml:lang="arn">Futake che ta feipikefui ñi ref tripaken kom duŋu.</p>
            <p xml:lang="arn">Fei meu ta fentren pelon ta mülekefui.</p>
            <p xml:lang="arn" n="12"> Umañ meu mai ta Lligllan chillawi tañi fotüm Peiñipil eŋu, ka ñi pu kona. eŋu ka kupatui ta Chile mapu meu.</p>
            <p xml:lang="arn" n="13"> Akui ta Kurakautin.</p>
            <p xml:lang="arn">Deumapai ta ruka feichi mapu meu ñi pulle leal ta Maŋin ñi mapu meu.</p>
            <p xml:lang="arn" n="14"> Kurakautin meu mülefui feichi ñi maloŋepael ta Maŋin malopaeyu ta Kolipi ka fentren kofiernu ñi soltau eŋu.</p>
            <p xml:lang="arn">Yelelnei kullin ka fentren domo kautifal ŋei.</p>
            <p xml:lang="arn">Fei Maŋin fula Tragun deumai tañi kona piael kon ñi weni lonko meu ñi malomeal. -</p>
            <p xml:lang="arn" n="15"> Lligllan ta unelpui ta fentren che eŋu ka pu wenteche lonko eŋu ta Kilaweke, Montri ta Lemunao.</p>
            <p xml:lang="arn">Kulawentu meu epewun diŋerpui.</p>
            <p xml:lang="arn">Komantü kewaiŋun.</p>
            <p xml:lang="arn">Moltuliŋun ta kullin ka fentren che laŋumfiŋun, fentren kaine llemai.</p>
            <p xml:lang="arn" n="16"> Kom nülu ñi kullin Maŋin ta tragulfi ta che, fei meu duŋurpui ta Lligllan ñi piael tañi newen kug meu ta lalu kom pu kaine toro ka felelui mai ñi küpa oñopayael tañi nien ta Maŋin tufachi lipan ka tufachi rüf killiŋechi waiki.</p>
            <p xml:lang="arn" n="17"> Kimlu tufachi duŋu pu Tromen che, Kollimallin ka pu inache futa tragun deumaiŋun.</p>
            <p xml:lang="arn">Yemeŋei ta wechafe ka akulŋei ta Tromen.</p>
            <p xml:lang="arn">Chankin meu anüpai.</p>
            <p xml:lang="arn" n="18"> Fau mai ta Lligllan traufi ta che ñi kimŋeal.</p>
            <p xml:lang="arn">Fentren che tragupai ka kom ñi che kimpafi mai.</p>
            <p xml:lang="arn" n="19"> Kolipi kai itro oimalafi ta Lligllan ka malopafi ta Chaukin mapu meu, epu trokiñ che akuli.</p>
            <p xml:lang="arn">Moltunpai ta kullin eŋu plata.</p>
            <p xml:lang="arn">Pu domo ta lef mawiŋun tañi mulen ta ruka meu fentren.</p>
            <p xml:lang="arn">Kayu antü ta putuiŋun, molliŋun.</p>
            <p xml:lang="arn" n="20"> Deuma ñi maloŋepan ta Lligllan pui ta Tromen.</p>
            <p xml:lang="arn">Fau mülepalu ta Nekulpan ta pepaeyu (Kosé Antonio Zúñiga) komisario kofiernu ñi duŋu miaul-lu.</p>
            <p xml:lang="arn">Lligllan ta tragufi ta che.</p>
            <p xml:lang="arn">Kümeke duŋu entuiŋun ta mür.</p>
            <p xml:lang="arn">Zúñiga ta niefui küme ŋulam.</p>
            <p xml:lang="arn">Mür ta rofüliŋun fei Liigllan te kofiernu ñu duŋu meu koni</p>
            <p xml:lang="arn">Molliŋun ta che ka fentrentu iloiŋun ta kullin ka kiñe weke tañi feleam ñi dol kewanoal ta che.</p>
            <p xml:lang="arn">Ka amuiŋun Forowe. Tragupuiŋun.</p>
            <p xml:lang="arn" n="21"> Tufeichi chiñurra kure ñi chao werküfui ta Lligllan meu ñi ultuafiel ta domo Chillan meu.</p>
            <p xml:lang="arn">Kizu ta mai pilai.</p>
            <p xml:lang="arn">Fei meu Lligllan ta elmefi ta wera manzun ka kiñe küdewe kawell.</p>
            <p xml:lang="arn" n="22"> Tufachi ñiwa wechafe lai fuchalu.</p>
            <p xml:lang="arn">Inche ta lonko ŋerpun tañi mapu meu.</p>
            <p xml:lang="arn">Lalu ñi chao akuiŋun tañi ñuke ñi lamŋen ñi yepayael.</p>
            <p xml:lang="arn">Ulpaiŋun ta koton, makuñ, winka tukun kom tufeichi la ñi che tañi mañuntual eŋun.</p>
            <p xml:lang="arn">Domo mai pilai, feipi: «Ñi futa rumel kewalaeneu ta trüpue meu, küme wentru ŋefui.</p>
            <p xml:lang="arn">Mulean, layan fau ñi pu fotum chumŋechi kizu elafuin kai.»</p>
            <p xml:lang="arn">Lalu winka reke testai ülmen reke.</p>
            <p xml:lang="arn" n="23"> Inche ta epu kure nien.</p>
            <p xml:lang="arn">Kiñe forowe che.</p>
            <p xml:lang="arn">Küme kullifin, ul pun tañi pu che meu mari meli waka, fentren kawell, ka tukun ka mula kastan ta tragun meu.</p>
            <p xml:lang="arn">Tufa ala ta nien fentren yall, nien ta kechu wentru ka kechu domó, trafkü ta mari.</p>
            <p xml:lang="arn" n="24"> Rumel mai inkafin ta kofiernu ñi duŋu, fei meu ta epeke laŋumŋefun.</p>
            <p xml:lang="arn">Futa inan aukan ta mulelu tufachi anüŋepan ta waria Kagten meu, Encol meu kupalfun ta wesakelu ñi ulael kullin meu. Kolpi meu katrütueneu ta Lonkomil, Nielol lonko.</p>
            <p xml:lang="arn">«Rupachi anai Lonkomil pifin». «Pilan, itro rupalayaimi, pieneu, itro felei mi amuael ta aukan meu Tragen waria meu.»</p>
            <p xml:lang="arn">Elutn pulku, mollilfilu ula rupan.</p>
            <p xml:lang="arn">Femŋechi küme amun.</p>
            <p xml:lang="arn" n="25"> Nekul, Karuriŋi konko feipifin: «Kewakilŋe ta kofiernu eŋu anai, chumŋechi ta pepi katrütuafuimi ta soltau re lükai meu, miaulu ta tralka eŋun?»</p>
            <p xml:lang="arn">Illkukefui ka pür pikefeneu «Fei ta küme norkelafui ta tralka, wenuntu yekefuiŋun.</p>
            <p xml:lang="arn">Wewayin, itro laŋumfiyin.</p>
            <p xml:lang="arn" n="26"> Feichi anüpalu ta Temuko waria, verkulfin ta</p>
            <p xml:lang="arn">komenante Garzo.</p>
            <p xml:lang="arn">Traguyin pieneu, lig fantira kupalaimi pieneu fau ta kom müleayin pieneu.</p>
            <p xml:lang="arn">Femŋechi akuyin ta Koñoepan, Paillal, Painemal ka inche.</p>
            <p xml:lang="arn">Mufuantü muleyin.</p>
            <p xml:lang="arn" n="27"> Kapitan chi sueltu elukefeneu ta kofiernu.</p>
            <p xml:lang="arn">Aflu ta wechan, afi kai ta sueltu llemai.</p>

         
         
            <head xml:lang="spa">Peñipil ñi che.</head>
            <p xml:lang="arn" n="1"> Doi ülmen ŋechi lonko tañi kullin meu ka güi meu Inaipil piŋefui, Chankin mapu meu mülefui.</p>
            <p xml:lang="arn">Fei ñi fotüm Peñipil lonko ŋerpui feichi mapu meu.</p>
            <p xml:lang="arn">Peñipil futa kauchu wechafe ŋerpui.</p>
            <p xml:lang="arn" n="2"> Ñi unen kure Safel Rukan piŋerkei.</p>
            <p xml:lang="arn" n="3"> Peñipil eli kiñe fotüm Wenchul Peñipil piŋei ñiwa wentru tañi newen ŋen meu tañi lonkotun ka ñi mütratun meu.</p>
            <p xml:lang="arn" n="4"> Kakelu ñi pu fotüm Antonio, Andres, Kayumil ka Kuan Simon Peñipil piŋerkeiŋun.</p>
            <p xml:lang="arn" n="5"> Tufeichi unen küla itro ñiwa palife ŋefuiŋun; fei meu mai itrokom ple kintuŋerkefuiŋun.</p>
            <p xml:lang="arn" n="6"> Tufachi pu palife, kom duŋu meu rumel inaŋiefiŋun.</p>
            <p xml:lang="arn" n="7"> Kuifi duŋu mai mülefui tañ kudunoafiel ta kure pu palife tañi newen ŋeael ka ñi yeumeael ta aukantun meu.</p>
            <p xml:lang="arn">Ka dagun duŋu meu elŋekefui ta pali.</p>
            <p xml:lang="arn">Elmeŋekefui ta kiñe futa wentru meu futa palife lle mai; fei meu ŋillatukefui ta ñi wewan mai, unelu meu minche mütrül meu elŋekefui tañi ulŋeael ñi pullü aukantufe.</p>
            <p xml:lang="arn">Femŋechi duŋu meu pu palife kimkefui ñi weuwan ka ñi weunoal mai.</p>
            <p xml:lang="arn">Pun meu mai peumakefui ñi wewan ka ñi weunoam lle mai,</p>
            <p xml:lang="arn">Küme peuman meu futa chadün mulefui; weda peuman meu aukantukefui welu müte chadkelafui ta che.</p>
            <p xml:lang="arn">Dagun duŋu itro müte üllkalen deumaŋekefui tañi kimŋenoam mai; dagunfe kulliŋefui tañi kudaun meu kai.</p>
            <p xml:lang="arn" n="8"> Peñipil eli mufuke ñawe kiñe Ayikeo kaŋelu ta Inaillan Maria ka Luisa Peñipil.</p>
            <p xml:lang="arn" n="9"> Ñi fentren pu yall doi küme ülmen ŋefui: pu wentru kudaukefui ta mapu meu ka waiki meu ka pu ñawe doi ülmenpafui ta wentru tañi kureal meu.</p>
            <p xml:lang="arn" n="10"> Fentren ufisa niefui pura pataka waka, ka kechupataka auka ka epu waranka ufisa niefui mai.</p>
            <p xml:lang="arn" n="11"> Itro ŋelafui illcha chankin mapu meu ka Tromen ple ñi fentepun ñi küme kudauken ta tufeichi lonko ñi ñawe Ayikeo piŋelu em.</p>
            <p xml:lang="arn">Nielafui tañi trariael ta makuñ, tañí küme elael ta fug tañi lig elael tañi küme tripayael.</p>
            <p xml:lang="arn">Tañi küme kimŋeael feipian chumŋechi ñi deumaŋekel.</p>
            <p xml:lang="arn" n="12"> Unelu meu küchaŋekei ta wadkun ko meu ka fiskeñ ko meu.</p>
            <p xml:lang="arn">Femŋepiumŋekei.</p>
            <p xml:lang="arn" n="13"> Rureŋekei ta kal tañi fuulŋeal.</p>
            <p xml:lang="arn">Epu fug piulŋekei, kiñe fug tripakei.</p>
            <p xml:lang="arn" n="14"> Ka inan meu tu kuŋekei ñi kallfual chaillá meu.</p>
            <p xml:lang="arn">Keliwe ta nillaŋekei ta pu kulperu meu ka kelikelfi ta ta fug.</p>
            <p xml:lang="arn">Añil ta rofü eŋu kurulkefi ta fng.</p>
            <p xml:lang="arn">Ka foki eŋu ka mallo eŋu lig kumuŋekei ta fug.</p>
            <p xml:lang="arn">Folil ka trufken eŋu pu mapuche ta entukei kake ad.</p>
            <p xml:lang="arn">Tufa, ula ta ŋillakei pu mapuche ta trufken, welu müte kümelai tañi tripaken ta ad ko meu.</p>
            <p xml:lang="arn" n="15"> Tañi deumaŋeael ta trarin makuñ famŋechi deumaŋekei.</p>
            <p xml:lang="arn">Unelu ineu nor külen witralŋekei, flang ñi chumlen.</p>
            <p xml:lang="arn">Ka deuma falelu traguŋekei mari mari epu chi, ka küme tragupekei ta iíoeha ka ake eŋu.</p>
            <p xml:lang="arn">Femŋechi mai trariŋekei ta nükür makuñ.</p>
            <p xml:lang="arn">Tufachi kudaun rumel ta kudaukei ta che; mari antü meu deumalŋekei re trarin müten.</p>
            <p xml:lang="arn">Traguŋekei kom pu fug femŋechi ñi felen, epu trokin meu, ka entuŋekei ta witral ka elŋekei ta futa challa meu ñi kuruŋeael.</p>
            <p xml:lang="arn">Trarilechi fug flan külekei, fei meu ta konkelai ta ko.</p>
            <p xml:lang="arn">Deuma piuŋekclu ta fug ka oño witralŋekei.</p>
            <p xml:lang="arn">Deuma deulu ka oño witralŋekei ta fug tañi nüreŋeael.</p>
            <p xml:lang="arn">Deuma felelu trariŋekei ta ŋüreu meu.</p>
            <p xml:lang="arn">Tañi nüreŋeael ta entulŋekei ta trarin, flan külewetukei ta kom fug.</p>
            <p xml:lang="arn">Tufachi flan piumŋekei.</p>
            <p xml:lang="arn">Kümenole ta trarin weda tripakei ta makuñ; femŋechi mai küme elŋekelai ta trarin itro chuchi domo, küme domo kintuŋekei.</p>
            <p xml:lang="arn" n="16"> Famŋechi trarin makuñ doi ayikei ta mapuche ka yekefi itrokom ple ta arkentinu meu.</p>
            <p xml:lang="arn" n="17"> Kakelu ta keli makuñ piŋei itro re fug meu müten deumalŋekei.</p>
            <p xml:lang="arn" n="18"> Kiñeke lama meu ka makuñ ta trariwe meu nüreŋekei ta akuecha meu, ka itro kudautukei ta domo ñi deumayafiel.</p>
            <p xml:lang="arn" n="19"> Kuifi ŋei ñi kimfiel ta tufachi ŋurem ta tufachi mapu meu.</p>
            <p xml:lang="arn" n="20"> Pu mapuche ñi witral falekei epu mamull, pramprawe piŋelu; ka, epu külou.</p>
            <p xml:lang="arn">Cheu ñi ŋureken ta che kakülkulei kiñe mamüll fei ta tekuduwewe piŋelu.</p>
            <p xml:lang="arn">Duamŋekei ta ñi ŋulayael ta fug ka ni küme elŋeael ta witral</p>
            <p xml:lang="arn" n="21"> Kümeke domo küme ŋurekelu muchai müten pekei wentru ka muchai kureŋekei.</p>

         
         
            <head xml:lang="spa">Kalvuñanko ñi che.</head>

            <p xml:lang="arn" n="1"> Ñidol külefui tufachi trokiñ che meu ta Melimapu Kalvuñanko piŋefui.</p>
            <p xml:lang="arn">Llofkintúe piŋefui ñi unen mapu.</p>
            <p xml:lang="arn" n="2"> Kiñe fotüm müten eli Felipe Rukañanko piŋefui.</p>
            <p xml:lang="arn">Kimŋelai itro chem duŋu meu ta Rukañanko elfi ta Llofkintúe ñi puael ta Foyeko mapu meu, Temuko chi waria ñi pikuntu meu.</p>
            <p xml:lang="arn">Fau eli che.</p>
            <p xml:lang="arn">Regle fotüm eli: Kalvuñanko, küme weupife; Katriñanko, Meliñanko fentepun küme palife: Ramon Millañanko küme weupife, Wenchuñanko küme palife; Paineñanko ka Kuriñanko.</p>
            <p xml:lang="arn" n="3"> Felipe Rukañanko «kauchu Rukan» piŋefui.</p>
            <p xml:lang="arn">Kom che kimkefeyu ñi ñiwa wechafe ŋen, nienolu ta kon palin meu; ka tutelu pura kawellfe ka fentepun ayifilu ta nampülkan.</p>
            <p xml:lang="arn" n="4"> Ruml yeniekefui kiñe ispada, ŋillakefui ta ka elŋekei rümel miaulkefui umautual kütü yekefui, ka kiñe futa kuchillu.</p>
            <p xml:lang="arn" n="5"> Futa Koñoepan inkafi ka kureyefi fei ñi ñawe.</p>
            <p xml:lang="arn">Fentren kewan meu koni ka rumel yekefi ñi puke kaine.</p>
            <p xml:lang="arn">Ñi wi kom ple kimkefi ta che Chollcholl ka Temuko ple ŋelafui ta ñi kimnofiel ñi wechafe ŋen.</p>
            <p xml:lang="arn" n="6"> Ka fentepun weupifi ŋefui.</p>
            <p xml:lang="arn">Fentren tragun meu anükoni, ka kom che ñi pin meu duŋukefui tañi allkutuŋeael ñi zakin ŋulam.</p>
            <p xml:lang="arn" n="7"> Kuifi mai ta pu ŋulafe itrokom allkutuŋefui.</p>
            <p xml:lang="arn">Pu mapunche itro fentepun ayikefui ta weupin.</p>
            <p xml:lang="arn">Petu ñi wechelen amukefui tragun meu.</p>
            <p xml:lang="arn" n="8"> Kiñe lonko kupa tragufiel ta che werkulŋekefui kiñe prom.</p>
            <p xml:lang="arn">Kuifi mai ka pulki kütü mollfuñkulen.</p>
            <p xml:lang="arn">Werken fanten meu traguaimun.</p>
            <p xml:lang="arn">Tragukefuiŋun paliael.</p>
            <p xml:lang="arn">Aflu ta palin meu palife kom che tragukefi ñi weupiael.</p>
            <p xml:lang="arn" n="9"> Trawal ta che kiñe lonko kizu tañi pu che eŋu akukei.</p>
            <p xml:lang="arn">Kom pu lonko nakawellkei ka anünagkei ta mapu meu ka tuaikulen anükeiŋun.</p>
            <p xml:lang="arn" n="10"> Tufeichi werkükel ka feipikefui ta ñi weupiael ka ñi entuael ta ŋulam.</p>
            <p xml:lang="arn">Tufachi lonko küme elkefui ta kom duŋu.</p>
            <p xml:lang="arn">Fei meu mai ta ŋen tragun chalikefi kom che rantukefuiŋun ñi chumlen tañi che ka ñi kom weni, ka ñi chem duŋu ñi nien ta kom mapu meu, ka ñi chumlen ta ketran.</p>
            <p xml:lang="arn">Chaliŋechi che oñolkefui ta chalin ka entukefui ñi</p>
            <p xml:lang="arn">duŋu. Fei meu mai ŋen tragun weupikefui ka entukefui ta ñi ŋulam.</p>
            <p xml:lang="arn" n="11"> Ka oñolkeiduŋu chumŋechi ñi falin.</p>
            <p xml:lang="arn">Kiñeke rupa kiñeke lonko duŋulkei ñi cheu ñi tuun ni mapu.</p>
            <p xml:lang="arn" n="12"> Pu weupin futa duŋulkei, ŋen lonko chi tragufiel muel doi fuchakefui, fei ta mülefui ta küme ŋulam.</p>
            <p xml:lang="arn" n="13"> Kom duŋu ta piel ta lonko ñidol kom che kümentukefui.</p>
            <p xml:lang="arn">Kiñeke rupa illkukefuiŋun ka kewakefuiŋun.</p>
            <p xml:lang="arn" n="14"> Kakelu puke lonko ka puke kona eŋu kawell kulen tuaikefiŋun cheu ñi anülen ta pu ñidol lonko.</p>
            <p xml:lang="arn" n="15"> Tragun meu ta duŋukelu ta pu ñidol aukan duŋun, elŋekefui ta antü, tunten waiki ñi tukual pu che ka ñi müfü kapitan werkual wichuke lonko, ta futa aukan meu mai.</p>
            <p xml:lang="arn">Kineke rupa elŋekefui tragun antu meu ñidol kapitan, kuifi meu piam ta toki piŋefulu.</p>
            <p xml:lang="arn" n="16"> Deuma aflu ta tragun, tufeichi lonko trapumkefilu ta che, llitulkefui ñi putun ka ñi ilon.</p>
            <p xml:lang="arn" n="17"> Tufachi ñiwa wechafe lonko tripai ta petu moŋelechi fotüm Ramon Reyes Millan ka Antonio Melin.</p>
            <p xml:lang="arn">Unechi fotüm küla fotum eli inan ka fenten niei kai.</p>
            <p xml:lang="arn" n="18"> Inche ta fotüm ta Ramon Reyes Millan.</p>
            <p xml:lang="arn">Kim chilkatun ka papiltun pu pagre ñi kolejio meu, Temuko chi waria meu.</p>
            <p xml:lang="arn" n="19"> Inche niefun ta waka ka ulfin ta ñi kimael.</p>
            <p xml:lang="arn">Tufachi che ñi kullin ta falefui: pura pataka waka, kechu pataka auka ka kiñe waranka kechu pataka ufisa; fente felen.</p>

         
         
            <head xml:lang="spa">Kollio Kotar ñi che.</head>

            <p xml:lang="arn" n="1"> Ñi chao ta Trompulo meu mülei.</p>
            <p xml:lang="arn">Ñi laku ta Manuel Kollio Kotar pikumche fel wente chi che triparkei.</p>
            <p xml:lang="arn" n="2"> Trompulo meu eli kiñe futa trokin che.</p>
            <p xml:lang="arn">Kula kure nierkei, fei llewi ta fentren yall, ta fei meu.</p>
            <p xml:lang="arn" n="3"> Tañi chao Manuel Kollio ta lonkorpui ta lalu ñi laku.</p>
            <p xml:lang="arn" n="4"> Fucha Kollio ta fill tripantu ta amukefui ta Arkentinu meu.</p>
            <p xml:lang="arn">Itro weniyerkefi ta Namunkura, Kalfukura ñi fotüm.</p>
            <p xml:lang="arn">Ñi epu peñi ta mulepurkeiŋun ta Arkentinu meu.</p>
            <p xml:lang="arn">Kiñe, Wirkañ Kollio Kotar piŋefui, fentren yall elpui.</p>
            <p xml:lang="arn" n="5"> Ñi laku Manuel Kollio Kotar itro rumel wechafe fel.</p>
            <p xml:lang="arn">Itrokom duŋu meu ta ayikefui wechan duŋun.</p>
            <p xml:lang="arn">Ayiukulen ta amukefui kom pu malon ta fau ka waidof meu.</p>
            <p xml:lang="arn" n="6"> Kom pu lonko wechapafilu ta Temuko chi waria, fei kai kuparkei.</p>
            <p xml:lang="arn">Kizu wecharkei tañi che eŋu müten.</p>
            <p xml:lang="arn">Kuparkei ñi kellupaafiel ta Katrilaf Allipeñ che; Kuriñ Dalkawe che; Wenupan Llaima che; ka Pichuñmañ, Kürü leufu che.</p>
            <p xml:lang="arn" n="7"> Witraparkeiŋun ta Temuko ñi pikuntu meu.</p>
            <p xml:lang="arn">Petu ilotulu werake waka peŋerpui ka pepi nülaiŋun tañi waiki rume, laŋumŋerkei kom eŋun.</p>
            <p xml:lang="arn">Kom pu lonko ta unelu meu ta konfuiŋun ta wechan meu ñi llikanoael ni pu kona.</p>
            <p xml:lang="arn">Fei meu lle ta lai Kollio Kotar ka kom ñi che.</p>
            <p xml:lang="arn" n="8"> Ñi laku ni müna Añio piŋelu eli ka kiñe trokiñ che ta Trompulo meu, fei meu ta tripai Kuan Paillao, lonko ŋelu ula.</p>
            <p xml:lang="arn" n="9"> Ina Llaima meu ta Wichawe che, mülerkei, fentren che lle mai.</p>
            <p xml:lang="arn" n="10"> Fei meu kom ta ŋunelkefuiŋun ta pu Romero.</p>
            <p xml:lang="arn">Kiñe lonko Wilipan piŋefui fentren fotüm eli: Millapan Romero, Kayupan, Inacio ka Estefan.</p>
            <p xml:lang="arn">Ta tufa ta Truftruf che.</p>
            <p xml:lang="arn">Kom eŋun ta epu mollfün che.</p>
            <p xml:lang="arn">Kom eŋun fentren che nierpuiŋun, fei ta newen che ŋerpuiŋun.</p>
            <p xml:lang="arn" n="11"> Llaima che ta tukukelafuiŋun.</p>
            <p xml:lang="arn">Trapümkefiŋun kulliñ müten.</p>
            <p xml:lang="arn">Tufachi che ta fillantü ikefui tac ŋulliu ka auka ioe müten.</p>
         
      </body>
   </text>
</TEI>
